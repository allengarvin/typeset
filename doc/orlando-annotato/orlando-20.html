<!DOCTYPE html>
<html lang="it">
<head>
<meta charset="UTF-8">
<title>Annotated Orlando Furioso</title>
<style>
  body {
    font-family: "Garamond", "Georgia", serif;
    line-height: 1.6;
    margin: 2em auto;
    max-width: 900px;
    counter-reset: octave;
  }

  .octave-wrapper {
    display: flex;
    align-items: flex-start;
    margin-bottom: 1.8em;
  }

  .margin-note {
    flex: 0 0 180px;         /* width of margin column */
    font-size: 0.9em;
    color: #666;
    padding-right: 1em;
    border-right: 1px solid #ddd;
    margin-right: 1em;
  }

  .octave {
    flex: 1;
    counter-increment: octave;
  }

  .octave::before {
    content: "Ottava " counter(octave);
    display: block;
    font-weight: bold;
    color: #444;
    margin-bottom: 0.3em;
  }

  .annotated {
    color: #0044cc;
    cursor: pointer;
    position: relative;
  }

  /* tooltip styling */
  .tooltip {
    position: absolute;
    background: #fff8c6;
    border: 1px solid #e0d97a;
    padding: 6px 10px;
    border-radius: 6px;
    box-shadow: 1px 2px 6px rgba(0, 0, 0, 0.2);
    font-size: 0.9em;
    width: 250px;
    max-width: 500px;
    z-index: 100;
    display: none;
    white-space: normal; /* allows wrapping */

  }
</style>
</head>
<body>
<table>
<tr><td><h1><center>Orlando Furioso: Canto XX (annotato)</center></h1></td></tr>
<td><br></td>
<tr><td><table>
<tr><td align="left"><h2><a href="orlando-19.html">Prev. (Canto XIX)</a></h2></td><td align="right"><h2><a href="orlando-21.html">Next. (Canto XXI)</h2></a></td></tr>
</table></td></tr>
</table>
  </div>
</div>

<div class="octave-wrapper">
  <div class="margin-note">

  </div>  <div class="octave" number="1">
    <p>Alcun non può saper da chi sia amato,<br />
          quando felice in su la ruota siede;<br />
          però c’ha i veri e i finti amici a lato,<br />
          che mostran tutti una medesma fede.<br />
          Se poi si cangia in tristo il lieto stato,<br />
          volta la turba adulatrice il piede;<br />
          e quel che di cor ama riman forte,<br />
          et ama il suo signor dopo la morte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="2">
    <p>Se, come il viso, si mostrasse il core,<br />
          tal ne la corte è grande e gli altri preme,<br />
          e tal è in poca grazia al suo signore,<br />
          che la lor sorte muteriano insieme.<br />
          Questo umil diverria tosto il maggiore:<br />
          staria quel grande infra le turbe estreme.<br />
          Ma torniamo a Medor fedele e grato,<br />
          che ’n vita e in morte ha il suo signore amato.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="3">
    <p>Cercando gia nel più intricato calle<br />
          il giovine infelice di salvarsi;<br />
          ma il grave peso ch’avea su le spalle,<br />
          gli facea uscir tutti i partiti scarsi.<br />
          Non conosce il paese, e la via falle,<br />
          e torna fra le spine a invilupparsi.<br />
          Lungi da lui tratto al sicuro s’era<br />
          l’altro, ch’avea la spalla più leggiera.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="4">
    <p>Cloridan s’è ridutto ove non sente<br />
          di chi segue lo strepito e il rumore:<br />
          ma quando da Medor si vede absente,<br />
          gli pare aver lasciato a dietro il core.<br />
          – Deh, come fui – dicea – sì negligente,<br />
          deh, come fui sì di me stesso fuore,<br />
          che senza te, Medor, qui mi ritrassi,<br />
          né sappia quando o dove io ti lasciassi! –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="5">
    <p>Così dicendo, ne la torta via<br />
          de l’intricata selva si ricaccia;<br />
          et onde era venuto si ravvia,<br />
          e torna di sua morte in su la traccia.<br />
          Ode i cavalli e i gridi tuttavia,<br />
          e la nimica voce che minaccia:<br />
          all’ultimo ode il suo Medoro, e vede<br />
          che tra molti a cavallo è solo a piede.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="6">
    <p>Cento a cavallo, e gli son tutti intorno:<br />
          Zerbin commanda e grida che sia preso.<br />
          L’infelice s’aggira com’un torno,<br />
          e quanto può si tien da lor difeso,<br />
          or dietro quercia, or olmo, or faggio, or orno,<br />
          né si discosta mai dal caro peso.<br />
          L’ha riposato al fin su l’erba, quando<br />
          regger nol punte, e gli va intorno errando:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="7">
    <p>come orsa, che l’alpestre cacciatore<br />
          ne la pietrosa tana assalita abbia,<br />
          sta sopra i figli con incerto core,<br />
          e freme in suono di pietà e di rabbia:<br />
          ira la ’nvita e natural furore<br />
          a spiegar l’ugne e a insanguinar le labbia;<br />
          amor la ’ntenerisce, e la ritira<br />
          a riguardare ai figli in mezzo l’ira.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="8">
    <p>Cloridan, che non sa come l’aiuti,<br />
          e ch’esser vuole a morir seco ancora,<br />
          ma non ch’in morte prima il viver muti,<br />
          che via non truovi ove più d’un ne mora;<br />
          mette su l’arco un de’ suoi strali acuti,<br />
          e nascoso con quel sì ben lavora,<br />
          che fora ad uno Scotto le cervella,<br />
          e senza vita il fa cader di sella.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="9">
    <p>Volgonsi tutti gli altri a quella banda<br />
          ond’era uscito il calamo omicida.<br />
          Intanto un altro il Saracin ne manda,<br />
          perché ’l secondo a lato al primo uccida;<br />
          che mentre in fretta a questo e a quel domanda<br />
          chi tirato abbia l’arco, e forte grida,<br />
          lo strale arriva e gli passa la gola,<br />
          e gli taglia pel mezzo la parola.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="10">
    <p>Or Zerbin, ch’era il capitano loro,<br />
          non poté a questo aver più pazienza.<br />
          Con ira e con furor venne a Medoro,<br />
          dicendo: – Ne farai tu penitenza. –<br />
          Stese la mano in quella chioma d’oro,<br />
          e strascinollo a sé con violenza:<br />
          ma come gli occhi a quel bel volto mise,<br />
          gli ne venne pietade, e non l’uccise.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="11">
    <p>Il giovinetto si rivolse a’ prieghi,<br />
          e disse: – Cavallier, per lo tuo Dio,<br />
          non esser sì crudel, che tu mi nieghi<br />
          ch’io sepelisca il corpo del re mio.<br />
          Non vo’ ch’altra pietà per me ti pieghi,<br />
          né pensi che di vita abbi disio:<br />
          ho tanta di mia vita, e non più, cura,<br />
          quanta ch’al mio signor dia sepoltura.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="12">
    <p>E se pur pascer voi fiere et augelli,<br />
          che ’n te il furor sia del teban Creonte,<br />
          fa lor convito di miei membri, e quelli<br />
          sepelir lascia del figliuol d’Almonte. –<br />
          Così dicea Medor con modi belli,<br />
          e con parole atte a voltare un monte;<br />
          e sì commosso già Zerbino avea,<br />
          che d’amor tutto e di pietade ardea.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="13">
    <p>In questo mezzo un cavallier villano,<br />
          avendo al suo signor poco rispetto,<br />
          ferì con una lancia sopra mano<br />
          al supplicante il delicato petto.<br />
          Spiacque a Zerbin l’atto crudele e strano;<br />
          tanto più, che del colpo il giovinetto<br />
          vide cader sì sbigottito e smorto,<br />
          che ’n tutto giudicò che fosse morto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="14">
    <p>E se ne sdegnò in guisa e se ne dolse,<br />
          che disse: – Invendicato già non fia! –<br />
          e pien di mal talento si rivolse<br />
          al cavallier che fe’ l’impresa ria:<br />
          ma quel prese vantaggio, e se gli tolse<br />
          dinanzi in un momento, e fuggì via.<br />
          Cloridan, che Medor vede per terra,<br />
          salta del bosco a discoperta guerra.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="15">
    <p>E getta l’arco, e tutto pien di rabbia<br />
          tra gli nimici il ferro intorno gira,<br />
          più per morir, che per pensier ch’egli abbia<br />
          di far vendetta che pareggi l’ira.<br />
          Del proprio sangue rosseggiar la sabbia<br />
          fra tante spade, e al fin venir si mira;<br />
          e tolto che si sente ogni potere,<br />
          si lascia a canto al suo Medor cadere.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="16">
    <p>Seguon gli Scotti ove la guida loro<br />
          per l’alta selva alto disdegno mena,<br />
          poi che lasciato ha l’uno e l’altro Moro,<br />
          l’un morto in tutto, e l’altro vivo a pena.<br />
          Giacque gran pezzo il giovine Medoro,<br />
          spicciando il sangue da sì larga vena,<br />
          che di sua vita al fin saria venuto,<br />
          se non sopravenia, chi gli diè aiuto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="17">
    <p>Gli sopravenne a caso una donzella,<br />
          avolta in pastorale et umil veste,<br />
          ma di real presenzia e in viso bella,<br />
          d’alte maniere e accortamente oneste.<br />
          Tanto è ch’io non ne dissi più novella,<br />
          ch’a pena riconoscer la dovreste:<br />
          questa, se non sapete, Angelica era,<br />
          del gran Can del Catai la figlia altiera.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="18">
    <p>Poi che ’l suo annello Angelica riebbe,<br />
          di che Brunel l’avea tenuta priva,<br />
          in tanto fasto, in tanto orgoglio crebbe,<br />
          ch’esser parea di tutto ’l mondo schiva.<br />
          Se ne va sola, e non si degnerebbe<br />
          compagno aver qual più famoso viva:<br />
          si sdegna a rimembrar che già suo amante<br />
          abbia Orlando nomato, o Sacripante.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="19">
    <p>E sopra ogn’altro error via più pentita<br />
          era del ben che già a Rinaldo volse,<br />
          troppo parendole essersi avilita,<br />
          ch’a riguardar sì basso gli occhi volse.<br />
          Tant’arroganzia avendo Amor sentita,<br />
          più lungamente comportar non volse:<br />
          dove giacea Medor, si pose al varco,<br />
          e l’aspettò, posto lo strale all’arco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="20">
    <p>Quando Angelica vide il giovinetto<br />
          languir ferito, assai vicino a morte,<br />
          che del suo re che giacea senza tetto,<br />
          più che del proprio mal si dolea forte;<br />
          insolita pietade in mezzo al petto<br />
          si sentì entrar per disusate porte,<br />
          che le fe’ il duro cor tenero e molle,<br />
          e più, quando il suo caso egli narrolle.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="21">
    <p>E rivocando alla memoria l’arte<br />
          ch’in India imparò già di chirugia<br />
          (che par che questo studio in quella parte<br />
          nobile e degno e di gran laude sia;<br />
          e senza molto rivoltar di carte,<br />
          che ’l patre ai figli ereditario il dia),<br />
          si dispose operar con succo d’erbe,<br />
          ch’a più matura vita lo riserbe.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="22">
    <p>E ricordossi che passando avea<br />
          veduta un’erba in una piaggia amena;<br />
          fosse dittamo; o fosse panacea,<br />
          o non so qual, di tal effetto piena,<br />
          che stagna il sangue, e de la piaga rea<br />
          leva ogni spasmo e perigliosa pena.<br />
          La trovò non lontana, e quella colta,<br />
          dove lasciato avea Medor, diè volta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="23">
    <p>Nel ritornar s’incontra in un pastore<br />
          ch’a cavallo pel bosco ne veniva,<br />
          cercando una iuvenca, che già fuore<br />
          duo dì di mandra e senza guardia giva.<br />
          Seco lo trasse ove perdea il vigore<br />
          Medor col sangue che del petto usciva;<br />
          e già n’avea di tanto il terren tinto,<br />
          ch’era omai presso a rimanere estinto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="24">
    <p>Del palafreno Angelica giù scese,<br />
          e scendere il pastor seco fece anche.<br />
          Pestò con sassi l’erba, indi la prese,<br />
          e succo ne cavò fra le man bianche;<br />
          ne la piaga n’infuse, e ne distese<br />
          e pel petto e pel ventre e fin a l’anche:<br />
          e fu di tal virtù questo liquore,<br />
          che stagnò il sangue, e gli tornò il vigore;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="25">
    <p>e gli diè forza, che poté salire<br />
          sopra il cavallo che ’l pastor condusse.<br />
          Non però volse indi Medor partire<br />
          prima ch’in terra il suo signor non fusse.<br />
          E Cloridan col re fe’ sepelire;<br />
          e poi dove a lei piacque si ridusse.<br />
          Et ella per pietà ne l’umil case<br />
          del cortese pastor seco rimase.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="26">
    <p>Né fin che nol tornasse in sanitade,<br />
          volea partir: così di lui fe’ stima,<br />
          tanto se intenerì de la pietade<br />
          che n’ebbe, come in terra il vide prima.<br />
          Poi vistone i costumi e la beltade,<br />
          roder si sentì il cor d’ascosa lima;<br />
          roder si senti il core, e a poco a poco<br />
          tutto infiammato d’amoroso fuoco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="27">
    <p>Stava il pastore in assai buona e bella<br />
          stanza, nel bosco infra duo monti piatta,<br />
          con la moglie e coi figli; et avea quella<br />
          tutta di nuovo e poco inanzi fatta.<br />
          Quivi a Medoro fu per la donzella<br />
          la piaga in breve a sanità ritratta:<br />
          ma in minor tempo si sentì maggiore<br />
          piaga di questa avere ella nel core.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="28">
    <p>Assai più larga piaga e più profonda<br />
          nel cor sentì da non veduto strale,<br />
          che da’ begli occhi e da la testa bionda<br />
          di Medoro aventò l’Arcier c’ha l’ale.<br />
          Arder si sente, e sempre il fuoco abonda;<br />
          e più cura l’altrui che ’l proprio male:<br />
          di sé non cura, e non è ad altro intenta,<br />
          ch’a risanar chi lei fere e tormenta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="29">
    <p>La sua piaga più s’apre e più incrudisce,<br />
          quanto più l’altra si ristringe e salda.<br />
          Il giovine si sana: ella languisce<br />
          di nuova febbre, or agghiacciata, or calda.<br />
          Di giorno in giorno in lui beltà fiorisce:<br />
          la misera si strugge, come falda<br />
          strugger di nieve intempestiva suole,<br />
          ch’in loco aprico abbia scoperta il sole.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="30">
    <p>Se di disio non vuol morir, bisogna<br />
          che senza indugio ella se stessa aiti:<br />
          e ben le par che di quel ch’essa agogna,<br />
          non sia tempo aspettar ch’altri la ’nviti.<br />
          Dunque, rotto ogni freno di vergogna,<br />
          la lingua ebbe non men che gli occhi arditi:<br />
          e di quel colpo domandò mercede,<br />
          che, forse non sapendo, esso le diede.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="31">
    <p>O conte Orlando, o re di Circassia,<br />
          vostra inclita virtù, dite, che giova?<br />
          Vostro alto onor dite in che prezzo sia,<br />
          o che mercé vostro servir ritruova.<br />
          Mostratemi una sola cortesia<br />
          che mai costei v’usasse, o vecchia o nuova,<br />
          per ricompensa e guidardone e merto<br />
          di quanto avete già per lei sofferto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="32">
    <p>Oh se potessi ritornar mai vivo,<br />
          quanto ti parria duro, o re Agricane!<br />
          che già mostrò costei sì averti a schivo<br />
          con repulse crudeli et inumane.<br />
          O Ferraù, o mille altri ch’io non scrivo,<br />
          ch’avete fatto mille pruove vane<br />
          per questa ingrata, quanto aspro vi fora,<br />
          s’a costu’ in braccio voi la vedesse ora!<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="33">
    <p>Angelica a Medor la prima rosa<br />
          coglier lasciò, non ancor tocca inante:<br />
          né persona fu mai sì aventurosa,<br />
          ch’in quel giardin potesse por le piante.<br />
          Per adombrar, per onestar la cosa,<br />
          si celebrò con cerimonie sante<br />
          il matrimonio, ch’auspice ebbe Amore,<br />
          e pronuba la moglie del pastore.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="34">
    <p>Fersi le nozze sotto all’umil tetto<br />
          le più solenni che vi potean farsi;<br />
          e più d’un mese poi stero a diletto<br />
          i duo’ tranquilli amanti a ricrearsi.<br />
          Più lunge non vedea del giovinetto<br />
          la donna, né di lui potea saziarsi;<br />
          né per mai sempre pendergli dal collo,<br />
          il suo disir sentia di lui satollo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="35">
    <p>Se stava all’ombra o se del tetto usciva,<br />
          avea dì e notte il bel giovine a lato:<br />
          matino e sera or questa or quella riva<br />
          cercando andava, o qualche verde prato:<br />
          nel mezzo giorno un antro li copriva,<br />
          forse non men di quel commodo e grato,<br />
          ch’ebber, fuggendo l’acque, Enea e Dido,<br />
          de’ lor secreti testimonio fido.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="36">
    <p>Fra piacer tanti, ovunque un arbor dritto<br />
          vedesse ombrare o fonte o rivo puro,<br />
          v’avea spillo o coltel subito fitto;<br />
          così, se v’era alcun sasso men duro:<br />
          et era fuori in mille luoghi scritto,<br />
          e così in casa in altritanti il muro,<br />
          Angelica e Medoro, in varii modi<br />
          legati insieme di diversi nodi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="37">
    <p>Poi che le parve aver fatto soggiorno<br />
          quivi più ch’a bastanza, fe’ disegno<br />
          di fare in India del Catai ritorno,<br />
          e Medor coronar del suo bel regno.<br />
          Portava al braccio un cerchio d’oro, adorno<br />
          di ricche gemme, in testimonio e segno<br />
          del ben che ’l conte Orlando le volea;<br />
          e portato gran tempo ve l’avea.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="38">
    <p>Quel donò già Morgana a Ziliante,<br />
          nel tempo che nel lago ascoso il tenne;<br />
          et esso, poi ch’al padre Monodante<br />
          per opra e per virtù d’Orlando venne,<br />
          lo diede a Orlando: Orlando ch’era amante,<br />
          di porsi al braccio il cerchio d’or sostenne,<br />
          avendo disegnato di donarlo<br />
          alla regina sua di ch’io vi parlo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="39">
    <p>Non per amor del paladino, quanto<br />
          perch’era ricco e d’artificio egregio,<br />
          caro avuto l’avea la donna tanto,<br />
          che più non si può aver cosa di pregio.<br />
          Se lo serbò ne l’Isola del pianto,<br />
          non so già dirvi con che privilegio,<br />
          là dove esposta al marin mostro nuda<br />
          fu da la gente inospitale e cruda.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="40">
    <p>Quivi non si trovando altra mercede<br />
          ch’al buon pastore et alla moglie dessi,<br />
          che serviti gli avea con sì gran fede<br />
          dal dì che nel suo albergo si fur messi,<br />
          levò dal braccio il cerchio e gli lo diede,<br />
          e volse per suo amor che lo tenessi.<br />
          Indi saliron verso la montagna<br />
          che divide la Francia da la Spagna.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="41">
    <p>Dentro a Valenza o dentro a Barcellona<br />
          per qualche giorno avean pensato porsi,<br />
          fin che accadesse alcuna nave buona<br />
          che per Levante apparecchiasse a sciorsi.<br />
          Videro il mar scoprir sotto a Girona<br />
          ne lo smontar giù dei montani dorsi;<br />
          e costeggiando a man sinistra il lito,<br />
          a Barcellona andar pel camin trito.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="42">
    <p>Ma non vi giunser prima, ch’un uom pazzo<br />
          giacer trovaro in su l’estreme arene,<br />
          che, come porco, di loto e di guazzo<br />
          tutto era brutto e volto e petto e schene.<br />
          Costui si scagliò lor come cagnazzo<br />
          ch’assalir forestier subito viene;<br />
          e diè lor noia, e fu per far lor scorno.<br />
          Ma di Marfisa a ricontarvi torno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="43">
    <p>Di Marfisa, d’Astolfo, d’Aquilante,<br />
          di Grifone e degli altri io vi vuo’ dire,<br />
          che travagliati, e con la morte inante,<br />
          mal si poteano incontra il mar schermire:<br />
          che sempre più superba e più arrogante<br />
          crescea fortuna le minaccie e l’ire;<br />
          e già durato era tre dì lo sdegno,<br />
          né di placarsi ancor mostrava segno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="44">
    <p>Castello e ballador spezza e fraccassa<br />
          l’onda nimica e ’l vento ognor più fiero:<br />
          se parte ritta il verno pur ne lassa,<br />
          la taglia e dona al mar tutta il nocchiero.<br />
          Chi sta col capo chino in una cassa<br />
          su la carta appuntando il suo sentiero<br />
          a lume di lanterna piccolina,<br />
          e chi col torchio giù ne la sentina.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="45">
    <p>Un sotto poppe, un altro sotto prora<br />
          si tiene inanzi l’oriuol da polve;<br />
          e torna a rivedere ogni mezz’ora<br />
          quanto è già corso, et a che via si volve:<br />
          indi ciascun con la sua carta fuora<br />
          a mezza nave il suo parer risolve,<br />
          là dove a un tempo i marinari tutti<br />
          sono a consiglio dal padron ridutti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="46">
    <p>Chi dice: – Sopra Limissò venuti<br />
          siamo, per quel ch’io trovo, alle seccagne; –<br />
          chi: – Di Tripoli appresso i sassi acuti,<br />
          dove il mar le più volte i legni fragne; –<br />
          chi dice: – Siamo in Satalia perduti,<br />
          per cui più d’un nocchier sospira e piagne. –<br />
          Ciascun secondo il parer suo argomenta,<br />
          ma tutti ugual timor preme e sgomenta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="47">
    <p>Il terzo giorno con maggior dispetto<br />
          gli assale il vento, e il mar più irato freme;<br />
          e l’un ne spezza e portane il trinchetto,<br />
          e ’l timon l’altro, e chi lo volge insieme.<br />
          Ben è di forte e di marmoreo petto<br />
          e più duro ch’acciar, ch’ora non teme.<br />
          Marfisa, che già fu tanto sicura,<br />
          non negò che quel giorno ebbe paura.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="48">
    <p>Al monte Sinaì fu peregrino,<br />
          a Gallizia promesso, a Cipro, a Roma,<br />
          al Sepolcro, alla Vergine d’Ettino,<br />
          e se celebre luogo altro si noma.<br />
          Sul mare intanto, e spesso al ciel vicino<br />
          l’ afflitto e conquassato legno toma,<br />
          di cui per men travaglio avea il padrone<br />
          fatto l’arbor tagliar de l’artimone.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="49">
    <p>E colli e casse e ciò che v’è di grave<br />
          gitta da prora e da poppe e da sponde;<br />
          e fa tutte sgombrar camere e giave,<br />
          e dar le ricche merci all’avide onde.<br />
          Altri attende alle trombe, e a tor di nave<br />
          l’acque importune, e il mar nel mar rifonde;<br />
          soccorre altri in sentina, ovunque appare<br />
          legno da legno aver sdrucito il mare.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="50">
    <p>Stero in questo travaglio, in questa pena<br />
          ben quattro giorni, e non avean più schermo;<br />
          e n’avria avuto il mar vittoria piena,<br />
          poco più che ’l furor tenesse fermo:<br />
          ma diede speme lor d’aria serena<br />
          la disiata luce di santo Ermo,<br />
          ch’in prua s’una cocchina a por si venne;<br />
          che più non v’erano arbori né antenne.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="51">
    <p>Veduto fiammeggiar la bella face,<br />
          s’inginocchiaro tutti i naviganti,<br />
          e domandaro il mar tranquillo e pace<br />
          con umidi occhi e con voci tremanti.<br />
          La tempesta crudel, che pertinace<br />
          fu sin allora, non andò più inanti:<br />
          Maestro e Traversia più non molesta,<br />
          e sol del mar tiran Libecchio resta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="52">
    <p>Questo resta sul mar tanto possente,<br />
          e da la negra bocca in modo esala,<br />
          et è con lui sì il rapido corrente<br />
          de l’agitato mar ch’in fretta cala,<br />
          che porta il legno più velocemente,<br />
          che pelegrin falcon mai facesse ala,<br />
          con timor del nocchier ch’al fin del mondo<br />
          non lo trasporti, o rompa, o cacci al fondo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="53">
    <p>Rimedio a questo il buon nocchier ritruova,<br />
          che commanda gittar per poppa spere;<br />
          e caluma la gomona, e fa pruova<br />
          di duo terzi del corso ritenere.<br />
          Questo consiglio, e più l’augurio giova<br />
          di chi avea acceso in proda le lumiere:<br />
          questo il legno salvò, che peria forse,<br />
          e fe’ ch’in alto mar sicuro corse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="54">
    <p>Nel golfo di Laiazzo inver Soria<br />
          sopra una gran città si trovò sorto,<br />
          e sì vicino al lito, che scopria<br />
          l’uno e l’altro castel che serra il porto.<br />
          Come il padron s’accorse de la via<br />
          che fatto avea, ritornò in viso smorto;<br />
          che né porto pigliar quivi volea,<br />
          né stare in alto, né fuggir potea.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="55">
    <p>Né potea stare in alto, né fuggire;<br />
          che gli arbori e l’antenne avea perdute:<br />
          eran tavole e travi pel ferire<br />
          del mar, sdrucite, macere e sbattute.<br />
          E ’l pigliar porto era un voler morire,<br />
          o perpetuo legarsi in servitute;<br />
          che riman serva ogni persona, o morta,<br />
          che quivi errore o ria fortuna porta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="56">
    <p>E ’l stare in dubbio era con gran periglio<br />
          che non salisser genti de la terra<br />
          con legni armati, e al suo desson di piglio,<br />
          mal atto a star sul mar, non ch’a far guerra.<br />
          Mentre il padron non sa pigliar consiglio,<br />
          fu domandato da quel d’Inghilterra,<br />
          chi gli tenea sì l’animo suspeso,<br />
          e perché già non avea il porto preso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="57">
    <p>Il padron narrò lui che quella riva<br />
          tutta tenean le femine omicide,<br />
          di quai l’antiqua legge ognun ch’arriva<br />
          in perpetuo tien servo, o che l’uccide;<br />
          e questa sorte solamente schiva<br />
          chi nel campo dieci uomini conquide,<br />
          e poi la notte può assaggiar nel letto<br />
          diece donzelle con carnal diletto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="58">
    <p>E se la prima pruova gli vien fatta,<br />
          e non fornisca la seconda poi,<br />
          egli vien morto, e chi è con lui si tratta<br />
          da zappatore o da guardian di buoi.<br />
          Se di far l’uno e l’altro è persona atta,<br />
          impetra libertade a tutti i suoi;<br />
          a sé non già, c’ha da restar marito<br />
          di diece donne, elette a suo appetito.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="59">
    <p>Non poté udire Astolfo senza risa<br />
          de la vicina terra il rito strano.<br />
          Sopravien Sansonetto, e poi Marfisa,<br />
          indi Aquilante, e seco il suo germano.<br />
          Il padron parimente lor divisa<br />
          la causa che dal porto il tien lontano:<br />
          – Voglio – dicea – che inanzi il mar m’affoghi,<br />
          ch’io senta mai di servitude i gioghi. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="60">
    <p>Del parer del padrone i marinari<br />
          e tutti gli altri naviganti furo;<br />
          ma Marfisa e’ compagni eran contrari,<br />
          che, più che l’acque, il lito avean sicuro.<br />
          Via più il vedersi intorno irati i mari,<br />
          che cento mila spade, era lor duro.<br />
          Parea lor questo e ciascun altro loco<br />
          dov’arme usar potean, da temer poco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="61">
    <p>Bramavano i guerrier venire a proda,<br />
          ma con maggior baldanza il duca inglese;<br />
          che sa, come del corno il rumor s’oda,<br />
          sgombrar d’intorno si farà il paese.<br />
          Pigliare il porto l’una parte loda,<br />
          e l’altra il biasma, e sono alle contese;<br />
          ma la più forte in guisa il padron stringe,<br />
          ch’al porto, suo malgrado, il legno spinge.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="62">
    <p>Già, quando prima s’erano alla vista<br />
          de la città crudel sul mar scoperti,<br />
          veduto aveano una galea provista<br />
          di molta ciurma e di nochieri esperti<br />
          venire al dritto a ritrovar la trista<br />
          nave, confusa di consigli incerti;<br />
          che, l’alta prora alle sua poppe basse<br />
          legando, fuor de l’empio mar la trasse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="63">
    <p>Entrar nel porto remorchiando, e a forza<br />
          di remi più che per favor di vele;<br />
          però che l’alternar di poggia e d’orza<br />
          avea levato il vento lor crudele.<br />
          Intanto ripigliar la dura scorza<br />
          i cavallieri e il brando lor fedele;<br />
          et al padrone et a ciascun che teme<br />
          non cessan dar con lor conforti speme.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="64">
    <p>Fatto è ’l porto a sembianza d’una luna,<br />
          e gira più di quattro miglia intorno:<br />
          seicento passi è in bocca, et in ciascuna<br />
          parte una rocca ha nel finir del corno.<br />
          Non teme alcuno assalto di fortuna,<br />
          se non quando gli vien dal mezzogiorno.<br />
          A guisa di teatro se gli stende<br />
          la città a cerco, e verso il poggio ascende.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="65">
    <p>Non fu quivi sì tosto il legno sorto<br />
          (già l’aviso era per tutta la terra),<br />
          che fur sei mila femine sul porto,<br />
          con gli archi in mano, in abito di guerra;<br />
          e per tor de la fuga ogni conforto,<br />
          tra l’una rocca e l’altra il mar si serra:<br />
          da navi e da catene fu rinchiuso,<br />
          che tenean sempre instrutte a cotal uso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="66">
    <p>Una che d’anni alla Cumea d’Apollo<br />
          poté uguagliarsi e alla madre d’Ettorre,<br />
          fe’ chiamare il padrone, e domandollo<br />
          se si volean lasciar la vita torre,<br />
          o se voleano pur al giogo il collo,<br />
          secondo la costuma, sottoporre.<br />
          Degli dua l’uno aveano a torre: o quivi<br />
          tutti morire, o rimaner captivi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="67">
    <p>– Gli è ver – dicea – che s’uom si ritrovasse<br />
          tra voi così animoso e così forte,<br />
          che contra dieci nostri uomini osasse<br />
          prender battaglia, e desse lor la morte,<br />
          e far con diece femine bastasse<br />
          per una notte ufficio di consorte;<br />
          egli si rimarria principe nostro,<br />
          e gir voi ne potreste al camin vostro.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="68">
    <p>E sarà in vostro arbitrio il restar anco,<br />
          vogliate o tutti o parte; ma con patto,<br />
          che chi vorrà restare, e restar franco,<br />
          marito sia per diece femine atto.<br />
          Ma quando il guerrier vostro possa manco<br />
          dei dieci che gli fian nimici a un tratto,<br />
          o la seconda pruova non fornisca,<br />
          voglian voi siate schiavi, egli perisca. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="69">
    <p>Dove la vecchia ritrovar timore<br />
          credea nei cavallier, trovò baldanza;<br />
          che ciascun si tenea tal feritore,<br />
          che fornir l’uno e l’altro avea speranza:<br />
          et a Marfisa non mancava il core,<br />
          ben che mal atta alla seconda danza;<br />
          ma dove non l’aitasse la natura,<br />
          con la spada supplir stava sicura.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="70">
    <p>Al padron fu commessa la risposta,<br />
          prima conchiusa per commun consiglio:<br />
          ch’avean chi lor potria di sé a lor posta<br />
          ne la piazza e nel letto far periglio.<br />
          Levan l’offese, et il nocchier s’accosta,<br />
          getta la fune e le fa dar di piglio;<br />
          e fa acconciare il ponte, onde i guerrieri<br />
          escono armati, e tranno i lor destrieri.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="71">
    <p>E quindi van per mezzo la cittade,<br />
          e vi ritruovan le donzelle altiere,<br />
          succinte cavalcar per le contrade,<br />
          et in piazza armeggiar come guerriere.<br />
          Né calciar quivi spron, né cinger spade,<br />
          né cosa d’arme puon gli uomini avere,<br />
          se non dieci alla volta, per rispetto<br />
          de l’antiqua costuma ch’io v’ho detto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="72">
    <p>Tutti gli altri alla spola, all’aco, al fuso,<br />
          al pettine et all’aspo sono intenti,<br />
          con vesti feminil che vanno giuso<br />
          insin al piè, che gli fa molli e lenti.<br />
          Si tengono in catena alcuni ad uso<br />
          d’arar la terra o di guardar gli armenti.<br />
          Son pochi i maschi, e non son ben, per mille<br />
          femine, cento, fra cittadi e ville.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="73">
    <p>Volendo torre i cavallieri a sorte<br />
          chi di lor debba per commune scampo<br />
          l’una decina in piazza porre a morte,<br />
          e poi l’altra ferir ne l’altro campo;<br />
          non disegnavan di Marfisa forte,<br />
          stimando che trovar dovesse inciampo<br />
          ne la seconda giostra de la sera;<br />
          ch’ad averne vittoria abil non era.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="74">
    <p>Ma con gli altri esser volse ella sortita:<br />
          or sopra lei la sorte in somma cade.<br />
          Ella dicea: – Prima v’ho a por la vita,<br />
          che v’abbiate a por voi la libertade:<br />
          ma questa spada (e lor la spada addita,<br />
          che cinta avea) vi do per securtade<br />
          ch’io vi sciorrò tutti gl’intrichi al modo<br />
          che fe’ Alessandro il gordiano nodo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="75">
    <p>Non vuo’ mai più che forestier si lagni<br />
          di questa terra, fin che ’l mondo dura. –<br />
          Così disse; e non potero i compagni<br />
          torle quel che le dava sua aventura.<br />
          Dunque, o ch’in tutto perda, o lor guadagni<br />
          la libertà, le lasciano la cura.<br />
          Ella di piastre già guernita e maglia,<br />
          s’appresentò nel campo alla battaglia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="76">
    <p>Gira una piazza al sommo de la terra,<br />
          di gradi a seder atti intorno chiusa;<br />
          che solamente a giostre, a simil guerra,<br />
          a caccie, a lotte, e non ad altro s’usa:<br />
          quattro porte ha di bronzo, onde si serra.<br />
          Quivi la moltitudine confusa<br />
          de l’armigere femine si trasse;<br />
          e poi fu detto a Marfisa ch’entrasse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="77">
    <p>Entrò Marfisa s’un destrier leardo,<br />
          tutto sparso di macchie e di rotelle,<br />
          di piccol capo e d’animoso sguardo,<br />
          d’andar superbo e di fattezze belle.<br />
          Pel maggiore e più vago e più gagliardo,<br />
          di mille che n’avea con briglie e selle,<br />
          scelse in Damasco, e realmente ornollo,<br />
          et a Marfisa Norandin donollo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="78">
    <p>Da mezzogiorno e da la porta d’austro<br />
          entrò Marfisa; e non vi stette guari,<br />
          ch’appropinquare e risonar pel claustro<br />
          udì di trombe acuti suoni e chiari:<br />
          e vide poi di verso il freddo plaustro<br />
          entrar nel campo i dieci suoi contrari.<br />
          Il primo cavallier ch’apparve inante,<br />
          di valer tutto il resto avea sembiante.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="79">
    <p>Quel venne in piazza sopra un gran destriero,<br />
          che, fuor ch’in fronte e nel piè dietro manco,<br />
          era, più che mai corbo, oscuro e nero:<br />
          nel piè e nel capo avea alcun pelo bianco.<br />
          Del color del cavallo il cavalliero<br />
          vestito, volea dir che, come manco<br />
          del chiaro era l’oscuro, era altretanto<br />
          il riso in lui verso l’oscuro pianto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="80">
    <p>Dato che fu de la battaglia il segno,<br />
          nove guerrier l’aste chinaro a un tratto;<br />
          ma quel dal nero ebbe il vantaggio a sdegno:<br />
          si ritirò, né di giostrar fece atto.<br />
          Vuol ch’alle leggi inanzi di quel regno,<br />
          ch’alla sua cortesia, sia contraffatto.<br />
          Si tra’ da parte e sta a veder le prove<br />
          ch’una sola asta farà contra a nove.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="81">
    <p>Il destrier, ch’avea andar trito e soave,<br />
          portò all’incontro la donzella in fretta,<br />
          che nel corso arrestò lancia sì grave,<br />
          che quattro uomini avriano a pena retta.<br />
          L’avea pur dianzi al dismontar di nave<br />
          per la più salda in molte antenne eletta.<br />
          Il fier sembiante con ch’ella si mosse,<br />
          mille faccie imbiancò, mille cor scosse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="82">
    <p>Aperse al primo che trovò, sì il petto,<br />
          che fora assai che fosse stato nudo:<br />
          gli passò la corazza e il soprapetto,<br />
          ma prima un ben ferrato e grosso scudo.<br />
          Dietro le spalle un braccio il ferro netto<br />
          si vide uscir: tanto fu il colpo crudo.<br />
          Quel fitto ne la lancia a dietro lassa,<br />
          e sopra gli altri a tutta briglia passa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="83">
    <p>E diede d’urto a chi venia secondo,<br />
          et a chi terzo sì terribil botta,<br />
          che rotto ne la schena uscir del mondo<br />
          fe’ l’uno e l’altro, e da la sella a un’otta:<br />
          sì duro fu l’incontro e di tal pondo,<br />
          sì stretta insieme ne venia la frotta.<br />
          Ho veduto bombarde a quella guisa<br />
          le squadre aprir, che fe’ lo stuol Marfisa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="84">
    <p>Sopra di lei più lance rotte furo;<br />
          ma tanto a quelli colpi ella si mosse,<br />
          quanto nel giuoco de le caccie un muro<br />
          si muova a’ colpi de le palle grosse.<br />
          L’usbergo suo di tempra era sì duro,<br />
          che non gli potean contra le percosse;<br />
          e per incanto al fuoco de l’Inferno<br />
          cotto, e temprato all’acque fu d’Averno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="85">
    <p>Al fin del campo il destrier tenne e volse,<br />
          e fermò alquanto: e in fretta poi lo spinse<br />
          incontra gli altri, e sbarragliolli e sciolse,<br />
          e di lor sangue insin all’elsa tinse.<br />
          All’uno il capo, all’altro il braccio tolse;<br />
          e un altro in guisa con la spada cinse,<br />
          che ’l petto in terra andò col capo et ambe<br />
          le braccia, e in sella il ventre era e le gambe.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="86">
    <p>Lo partì, dico, per dritta misura,<br />
          de le coste e de l’anche alle confine,<br />
          e lo fe’ rimaner mezza figura,<br />
          qual dinanzi all’imagini divine,<br />
          posto d’argento, e più di cera pura<br />
          son da genti lontane e da vicine,<br />
          ch’a ringraziarle e sciorre il voto vanno<br />
          de le domande pie ch’ottenute hanno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="87">
    <p>Ad uno che fuggia, dietro si mise,<br />
          né fu a mezzo la piazza, che lo giunse;<br />
          e ’l capo e ’l collo in modo gli divise,<br />
          che medico mai più non lo raggiunse.<br />
          In somma tutti un dopo l’altro uccise,<br />
          o ferì sì ch’ogn vigor n’emunse;<br />
          e fu sicura che levar di terra<br />
          mai più non si potrian per farle guerra.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="88">
    <p>Stato era il cavallier sempre in un canto,<br />
          che la decina in piazza avea condutta;<br />
          però che contra un solo andar con tanto<br />
          vantaggio opra gli parve iniqua e brutta.<br />
          Or che per una man torsi da canto<br />
          vide sì tosto la compagna tutta,<br />
          per dimostrar che la tardanza fosse<br />
          cortesia stata e non timor, si mosse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="89">
    <p>Con man fe’ cenno di volere, inanti<br />
          che facesse altro, alcuna cosa dire;<br />
          e non pensando in sì viril sembianti<br />
          che s’avesse una vergine a coprire,<br />
          le disse: – Cavalliero, omai di tanti<br />
          esser dei stanco, c’hai fatto morire;<br />
          e s’io volessi, più di quel che sei,<br />
          stancarti ancor, discortesia farei.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="90">
    <p>Che ti riposi insino al giorno nuovo,<br />
          e doman torni in campo, ti concedo.<br />
          Non mi fia onor se teco oggi mi pruovo,<br />
          che travagliato e lasso esser ti credo. –<br />
          – Il travagliare in arme non m’è nuovo,<br />
          né per sì poco alla fatica cedo; –<br />
          disse Marfisa – e spero ch’a tuo costo<br />
          io ti farò di questo aveder tosto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="91">
    <p>De la cortese offerta ti ringrazio,<br />
          ma riposare ancor non mi bisogna;<br />
          e ci avanza del giorno tanto spazio,<br />
          ch’a porlo tutto in ozio è pur vergogna. –<br />
          Rispose il cavallier: – Fuss’io sì sazio<br />
          d’ogn’altra cosa che ’l mio core agogna,<br />
          come t’ho in questo da saziar; ma vedi<br />
          che non ti manchi il dì più che non credi. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="92">
    <p>Così disse egli, e fe’ portare in fretta<br />
          due grosse lance, anzi due gravi antenne;<br />
          et a Marfisa dar ne fe’ l’eletta:<br />
          tolse l’altra per sé, ch’indietro venne.<br />
          Già sono in punto, et altro non s’aspetta<br />
          ch’un alto suon che lor la giostra accenne.<br />
          Ecco la terra e l’aria e il mar rimbomba<br />
          nel mover loro al primo suon di tromba.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="93">
    <p>Trar fiato, bocca aprir o battere occhi<br />
          non si vedea de’ riguardanti alcuno:<br />
          tanto a mirare a chi la palma tocchi<br />
          dei duo campioni, intento era ciascuno.<br />
          Marfisa, acciò che de l’arcion trabocchi,<br />
          sì che mai non si levi, il guerrier bruno,<br />
          drizza la lancia; e il guerrier bruno forte<br />
          studia non men di por Marfisa a morte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="94">
    <p>Le lancie ambe di secco e suttil salce,<br />
          non di cerro sembrar grosso et acerbo,<br />
          così n’andaro in tronchi fin al calce;<br />
          e l’incontro ai destrier fu sì superbo,<br />
          che parimente parve da una falce<br />
          de le gambe esser lor tronco ogni nerbo.<br />
          Cadero ambi ugualmente; ma i campioni<br />
          fur presti a disbrigarsi dagli arcioni.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="95">
    <p>A mille cavallieri alla sua vita<br />
          al primo incontro avea la sella tolta<br />
          Marfisa, et ella mai non n’era uscita;<br />
          e n’uscì, come udite, a questa volta.<br />
          Del caso strano non pur sbigottita,<br />
          ma quasi fu per rimanerne stolta.<br />
          Parve anco strano al cavallier dal nero,<br />
          che non solea cader già di leggiero.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="96">
    <p>Tocca avean nel cader la terra a pena,<br />
          che furo in piedi e rinovar l’assalto.<br />
          Tagli e punte a furor quivi si mena,<br />
          quivi ripara or scudo, or lama, or salto.<br />
          Vada la botta vota o vada piena,<br />
          l’aria ne stride e ne risuona in alto.<br />
          Quelli elmi, quelli usberghi, quelli scudi<br />
          mostrar ch’erano saldi più ch’incudi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="97">
    <p>Se de l’aspra donzella il braccio è grave,<br />
          né quel del cavallier nimico è lieve.<br />
          Ben la misura ugual l’un da l’altro have:<br />
          quanto a punto l’un dà, tanto riceve.<br />
          Chi vol due fiere audaci anime brave,<br />
          cercar più là di queste due non deve,<br />
          né cercar più destrezza né più possa;<br />
          che n’han tra lor quanto più aver si possa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="98">
    <p>Le donne, che gran pezzo mirato hanno<br />
          continuar tante percosse orrende,<br />
          e che nei cavallier segno d’affanno<br />
          e di stanchezza ancor non si comprende;<br />
          dei duo miglior guerrier lode lor danno,<br />
          che sien tra quanto il mar sua braccia estende.<br />
          Par lor che, se non fosser più che forti,<br />
          esser dovrian sol del travaglio morti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="99">
    <p>Ragionando tra sé, dicea Marfisa:<br />
          – Buon fu per me, che costui non si mosse;<br />
          ch’andava a risco di restarne uccisa,<br />
          se dianzi stato coi compagni fosse,<br />
          quando io mi truovo a pena a questa guisa<br />
          di potergli star contra alle percosse. –<br />
          Così dice Marfisa; e tuttavolta<br />
          non resta di menar la spada in volta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="100">
    <p>– Buon fu per me, – dicea quell’altro ancora –<br />
          che riposar costui non ho lasciato.<br />
          Difender me ne posso a fatica ora<br />
          che de la prima pugna è travagliato.<br />
          Se fin al nuovo dì facea dimora<br />
          a ripigliar vigor, che saria stato?<br />
          Ventura ebbi io, quanto più possa aversi,<br />
          che non volesse tor quel ch’io gli offersi. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="101">
    <p>La battaglia durò fin alla sera,<br />
          ne chi avesse anco il meglio era palese;<br />
          né l’un né l’altro più senza lumiera<br />
          saputo avria come schivar l’offese.<br />
          Giunta la notte, all’inclita guerriera<br />
          fu primo a dir il cavallier cortese:<br />
          – Che faren, poi che con ugual fortuna<br />
          n’ha sopragiunti la notte importuna?<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="102">
    <p>Meglio mi par che ’l viver tuo prolunghi<br />
          almeno insino a tanto che s’aggiorni.<br />
          Io non posso concederti che aggiunghi<br />
          fuor ch’una notte picciola ai tua giorni.<br />
          E di ciò che’ non gli abbi aver più lunghi,<br />
          la colpa sopra me non vuo’ che torni:<br />
          torni pur sopra alla spietata legge<br />
          del sesso feminil che ’l loco regge.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="103">
    <p>Se di te duolmi e di quest’altri tuoi,<br />
          lo sa colui che nulla cosa ha oscura.<br />
          Con tuoi compagni star meco tu puoi:<br />
          con altri non avrai stanza sicura;<br />
          perché la turba, a cu’ i mariti suoi<br />
          oggi uccisi hai, già contra te congiura.<br />
          Ciascun di questi a cui dato hai la morte,<br />
          era di diece femine consorte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="104">
    <p>Del danno c’han da te ricevut’oggi,<br />
          disian novanta femine vendetta:<br />
          sì che se meco ad albergar non poggi,<br />
          questa notte assalito esser t’aspetta. –<br />
          Disse Marfisa: – Accetto che m’alloggi,<br />
          con sicurtà che non sia men perfetta<br />
          in te la fede e la bontà del core,<br />
          che sia l’ardire e il corporal valore.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="105">
    <p>Ma che t’incresca che m’abbi ad uccidere,<br />
          ben ti può increscere anco del contrario.<br />
          Fin qui non credo che l’abbi da ridere,<br />
          perch’io sia men di te duro avversario.<br />
          O la pugna seguir vogli o dividere,<br />
          e farla all’uno o all’altro luminario,<br />
          ad ogni cenno pronta tu m’avrai,<br />
          e come et ogni volta che vorrai. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="106">
    <p>Così fu differita la tenzone<br />
          fin che di Gange uscisse il nuovo albore,<br />
          e si restò senza conclusione<br />
          chi d’essi duo guerrier fosse il migliore.<br />
          Ad Aquilante venne et a Grifone<br />
          e così agli altri il liberal signore,<br />
          e li pregò che fin al nuovo giorno<br />
          piacesse lor di far seco soggiorno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="107">
    <p>Tenner lo ’nvito senza alcun sospetto:<br />
          indi, a splendor de bianchi torchi ardenti,<br />
          tutti saliro ov’era un real tetto,<br />
          distinto in molti adorni alloggiamenti.<br />
          Stupefatti al levarsi de l’elmetto,<br />
          mirandosi, restaro i combattenti;<br />
          che ’l cavallier, per quanto apparea fuora,<br />
          non eccedeva i diciotto anni ancora.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="108">
    <p>Si maraviglia la donzella, come<br />
          in arme tanto un giovinetto vaglia;<br />
          si maraviglia l’altro, ch’alle chiome<br />
          s’avede con chi avea fatto battaglia:<br />
          e si domandan l’un con l’altro il nome,<br />
          e tal debito tosto si ragguaglia.<br />
          Ma come si nomasse il giovinetto,<br />
          ne l’altro canto ad ascoltar v’aspetto.<br />
  </div>
</div>

<script>
  document.querySelectorAll('.annotated').forEach(function(el) {
    const tooltip = document.createElement('div');
    tooltip.className = 'tooltip';
    tooltip.innerText = el.dataset.annotation;
    el.appendChild(tooltip);

    el.addEventListener('mouseenter', function() {
      tooltip.style.display = 'block';
      const rect = el.getBoundingClientRect();
      tooltip.style.left = (el.offsetWidth / 2) + 'px';
      tooltip.style.top = '1.5em';
    });

    el.addEventListener('mouseleave', function() {
      tooltip.style.display = 'none';
    });
  });
</script>

</body>
</html>

