<!DOCTYPE html>
<html lang="it">
<head>
<meta charset="UTF-8">
<title>Annotated Orlando Furioso</title>
<style>
  body {
    font-family: "Garamond", "Georgia", serif;
    line-height: 1.6;
    margin: 2em auto;
    max-width: 900px;
    counter-reset: octave;
  }

  .octave-wrapper {
    display: flex;
    align-items: flex-start;
    margin-bottom: 1.8em;
  }

  .margin-note {
    flex: 0 0 180px;         /* width of margin column */
    font-size: 0.9em;
    color: #666;
    padding-right: 1em;
    border-right: 1px solid #ddd;
    margin-right: 1em;
  }

  .octave {
    flex: 1;
    counter-increment: octave;
  }

  .octave::before {
    content: "Ottava " counter(octave);
    display: block;
    font-weight: bold;
    color: #444;
    margin-bottom: 0.3em;
  }

  .annotated {
    color: #0044cc;
    cursor: pointer;
    position: relative;
  }

  /* tooltip styling */
  .tooltip {
    position: absolute;
    background: #fff8c6;
    border: 1px solid #e0d97a;
    padding: 6px 10px;
    border-radius: 6px;
    box-shadow: 1px 2px 6px rgba(0, 0, 0, 0.2);
    font-size: 0.9em;
    width: 250px;
    max-width: 500px;
    z-index: 100;
    display: none;
    white-space: normal; /* allows wrapping */

  }
</style>
</head>
<body>
<table>
<tr><td><h1><center>Orlando Furioso: Canto IX (annotato)</center></h1></td></tr>
<td><br></td>
<tr><td><table>
<tr><td align="left"><h2><a href="orlando-08.html">Prev. (Canto VIII)</a></h2></td><td align="right"><h2><a href="orlando-10.html">Next. (Canto X)</h2></a></td></tr>
</table></td></tr>
</table>
  </div>
</div>

<div class="octave-wrapper">
  <div class="margin-note">

  </div>  <div class="octave" number="1">
    <p>Che non può far d’un cor ch’abbia suggetto<br />
        questo crudele e traditore Amore,<br />
        poi ch’ad Orlando può levar del petto<br />
        la tanta fé che debbe al suo signore?<br />
        Già savio e pieno fu d’ogni rispetto,<br />
        e de la santa Chiesa difensore:<br />
        or per un vano amor, poco del zio,<br />
        e di sé poco, e men cura di Dio.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="2">
    <p>Ma l’escuso io pur troppo, e mi rallegro<br />
        nel mio difetto aver compagno tale;<br />
        ch’anch’io sono al mio ben languido et egro,<br />
        sano e gagliardo a seguitare il male.<br />
        Quel se ne va tutto vestito a negro,<br />
        né tanti amici abandonar gli cale;<br />
        e passa dove d’Africa e di Spagna<br />
        la gente era attendata alla campagna:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="3">
    <p>anzi non attendata, perché sotto<br />
        alberi e tetti l’ha sparsa la pioggia<br />
        a dieci, a venti, a quattro, a sette, ad otto;<br />
        chi più distante e chi più presso alloggia.<br />
        Ognuno dorme travagliato e rotto:<br />
        chi steso in terra, e chi alla man s’appoggia.<br />
        Dormono; e il conte uccider ne può assai:<br />
        né però stringe Durindana mai.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="4">
    <p>Di tanto core è il generoso Orlando,<br />
        che non degna ferir gente che dorma.<br />
        Or questo, e quando quel luogo cercando<br />
        va, per trovar de la sua donna l’orma.<br />
        Se truova alcun che veggi, sospirando<br />
        gli ne dipinge l’abito e la forma;<br />
        e poi lo priega che per cortesia<br />
        gl’insegni andar in parte ove ella sia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="5">
    <p>E poi che venne il dì chiaro e lucente,<br />
        tutto cercò l’esercito moresco:<br />
        e ben lo potea far sicuramente,<br />
        avendo indosso l’abito arabesco;<br />
        et aiutollo in questo parimente,<br />
        che sapeva altro idioma che francesco,<br />
        e l’africano tanto avea espedito,<br />
        che parea nato a Tripoli e nutrito.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="6">
    <p>Quivi il tutto cercò, dove dimora<br />
        fece tre giorni, e non per altro effetto;<br />
        poi dentro alle cittadi e a’ borghi fuora<br />
        non spiò sol per Francia e suo distretto,<br />
        ma per Uvernia e per Guascogna ancora<br />
        rivide sin all’ultimo borghetto;<br />
        e cercò da Provenza alla Bretagna,<br />
        e dai Picardi ai termini di Spagna.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="7">
    <p>Tra il fin d’ottobre e il capo<br />
        ne la stagion che la frondosa vesta<br />
        vede levarsi e discoprir le membre<br />
        trepida pianta, fin che nuda resta,<br />
        e van gli augelli a strette schiere insembre,<br />
        Orlando entrò ne l’amorosa inchiesta;<br />
        né tutto il verno appresso lasciò quella,<br />
        né la lasciò ne la stagion novella.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="8">
    <p>Passando un giorno, come avea costume,<br />
        d’un paese in un altro, arrivò dove<br />
        parte i Normandi dai Britoni un fiume,<br />
        e verso il vicin mar cheto si muove;<br />
        ch’allora gonfio e bianco gia di spume<br />
        per nieve sciolta e per montane piove:<br />
        e l’impeto de l’acqua avea disciolto<br />
        e tratto seco il ponte, e il passo tolto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="9">
    <p>Con gli occhi cerca or questo lato or quello,<br />
        lungo le ripe il paladin, se vede<br />
        (quando né pesce egli non è, né augello)<br />
        come abbia a por ne l’altra ripa il piede:<br />
        et ecco a sé venir vede un battello,<br />
        ne la cui poppe una donzella siede,<br />
        che di volere a lui venir fa segno;<br />
        né lascia poi ch’arrivi in terra il legno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="10">
    <p>Prora in terra non pon; che d’esser carca<br />
        contra sua volontà forse sospetta.<br />
        Orlando priega lei che ne la barca<br />
        seco lo tolga, et oltre il fiume il metta.<br />
        Et ella lui: – Qui cavallier non varca,<br />
        il qual su la sua fé non mi prometta<br />
        di fare una battaglia a mia richiesta,<br />
        la più giusta del mondo e la più onesta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="11">
    <p>Sì che s’avete, cavallier, desire<br />
        di por per me ne l’altra ripa i passi,<br />
        promettetemi, prima che finire<br />
        quest’altro mese prossimo si lassi,<br />
        ch’al re d’Ibernia v’anderete a unire,<br />
        appresso al qual la bella armata fassi<br />
        per distrugger quell’isola d’Ebuda,<br />
        che, di quante il mar cinge, è la più cruda.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="12">
    <p>Voi dovete saper ch’oltre l’Irlanda,<br />
        fra molte che vi son, l’isola giace<br />
        nomata Ebuda, che per legge manda<br />
        rubando intorno il suo popul rapace;<br />
        e quante donne può pigliar, vivanda<br />
        tutte destina a un animal vorace<br />
        che viene ogni dì al lito, e sempre nuova<br />
        donna o donzella, onde si pasca, truova;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="13">
    <p>che mercanti e corsar che vanno attorno,<br />
        ve ne fan copia, e più delle più belle.<br />
        Ben potete contare, una per giorno,<br />
        quante morte vi sian donne e donzelle.<br />
        Ma se pietade in voi truova soggiorno,<br />
        se non sete d’Amor tutto ribelle,<br />
        siate contento esser tra questi eletto,<br />
        che van per far sì fruttuoso effetto. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="14">
    <p>Orlando volse a pena udire il tutto,<br />
        che giurò d’esser primo a quella impresa,<br />
        come quel ch’alcun atto iniquo e brutto<br />
        non può sentire, e d’ascoltar gli pesa:<br />
        e fu a pensare, indi a temere indutto,<br />
        che quella gente Angelica abbia presa;<br />
        poi che cercata l’ha per tanta via,<br />
        né potutone ancor ritrovar spia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="15">
    <p>Questa imaginazion sì gli confuse<br />
        e sì gli tolse ogni primier disegno,<br />
        che, quanto in fretta più potea, conchiuse<br />
        di navigare a quello iniquo regno.<br />
        Né prima l’altro sol nel mar si chiuse,<br />
        che presso a San Malò ritrovò un legno,<br />
        nel quale si pose; e fatto alzar le vele,<br />
        passò la notte il monte San Michele.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="16">
    <p>Breaco e Landriglier lascia a man manca,<br />
        e va radendo il gran lito britone;<br />
        e poi si drizza inver l’arena bianca,<br />
        onde Ingleterra si nomò Albione;<br />
        ma il vento, ch’era da meriggie, manca,<br />
        e soffia tra il ponente e l’aquilone<br />
        con tanta forza, che fa al basso porre<br />
        tutte le vele, e sé per poppa torre.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="17">
    <p>Quanto il navilio inanzi era venuto<br />
        in quattro giorni, in un ritornò indietro,<br />
        ne l’alto mar dal buon nochier tenuto,<br />
        che non dia in terra e sembri un fragil vetro.<br />
        Il vento, poi che furioso suto<br />
        fu quattro giorni, il quinto cangiò metro:<br />
        lasciò senza contrasto il legno entrare<br />
        dove il fiume d’Anversa ha foce in mare.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="18">
    <p>Tosto che ne la foce entrò lo stanco<br />
        nochier col legno afflitto, e il lito prese,<br />
        fuor d’una terra che sul destro fianco<br />
        di quel fiume sedeva, un vecchio scese,<br />
        di molta età, per quanto il crine bianco<br />
        ne dava indicio; il qual tutto cortese,<br />
        dopo i saluti, al conte rivoltosse,<br />
        che capo giudicò che di lor fosse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="19">
    <p>E da parte il pregò d’una donzella,<br />
        ch’a lei venir non gli paresse grave,<br />
        la qual ritroverebbe, oltre che bella,<br />
        più ch’altra al mondo affabile e soave;<br />
        over fosse contento aspettar, ch’ella<br />
        verrebbe a trovar lui fin alla nave:<br />
        né più restio volesse esser di quanti<br />
        quivi eran giunti cavallieri erranti;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="20">
    <p>che nessun altro cavallier, ch’arriva<br />
        e per terra o per mare a questa foce,<br />
        di ragionar con la donzella schiva,<br />
        per consigliarla in un suo caso atroce.<br />
        Udito questo, Orlando in su la riva<br />
        senza punto indugiarsi uscì veloce;<br />
        e come umano e pien di cortesia,<br />
        dove il vecchio il menò, prese la via.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="21">
    <p>Fu ne la terra il paladin condutto<br />
        dentro un palazzo, ove al salir le scale,<br />
        una donna trovò piena di lutto,<br />
        per quanto il viso ne facea segnale,<br />
        e i negri panni che coprian per tutto<br />
        e le loggie e le camere e le sale;<br />
        la qual, dopo accoglienza grata e onesta<br />
        fattol seder, gli disse in voce mesta:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="22">
    <p>– Io voglio che sappiate che figliuola<br />
        fui del conte d’Olanda, a lui sì grata<br />
        (quantunque prole io non gli fossi sola;<br />
        ch’era da dui fratelli accompagnata),<br />
        ch’a quanto io gli chiedea, da lui parola<br />
        contraria non mi fu mai replicata.<br />
        Standomi lieta in questo stato, avenne<br />
        che ne la nostra terra un duca venne.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="23">
    <p>Duca era di Selandia, e se ne giva<br />
        verso Biscaglia a guerreggiar coi Mori.<br />
        La bellezza e l’età ch’in lui fioriva,<br />
        e li non più da me sentiti amori<br />
        con poca guerra me gli fer captiva;<br />
        tanto più che, per quel ch’apparea fuori,<br />
        io credea e credo, e creder credo il vero,<br />
        ch’amassi et ami me con cor sincero.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="24">
    <p>Quei giorni che con noi contrario vento,<br />
        contrario agli altri, a me propizio, il tenne<br />
        (ch’agli altri fur quaranta, a me un momento:<br />
        così al fuggire ebbon veloci penne),<br />
        fummo più volte insieme a parlamento,<br />
        dove, che ’l matrimonio con solenne<br />
        rito al ritorno suo saria tra nui,<br />
        mi promise egli, et io ’l promisi a lui.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="25">
    <p>Bireno a pena era da noi partito<br />
        (che così ha nome il mio fedele amante),<br />
        che ’l re di Frisa (la qual, quanto il lito<br />
        del mar divide il fiume, è a noi distante),<br />
        disegnando il figliuol farmi marito,<br />
        ch’unico al mondo avea, nomato Arbante,<br />
        per li più degni del suo stato manda<br />
        a domandarmi al mio padre in Olanda.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="26">
    <p>Io ch’all’amante mio di quella fede<br />
        mancar non posso, che gli aveva data,<br />
        e ancor ch’io possa, Amor non mi conciede<br />
        che poter voglia, e ch’io sia tanto ingrata;<br />
        per ruinar la pratica ch’in piede<br />
        era gagliarda, e presso al fin guidata,<br />
        dico a mio padre, che prima ch’in Frisa<br />
        mi dia marito, io voglio essere uccisa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="27">
    <p>Il mio buon padre, al qual sol piacea quanto<br />
        a me piacea, né mai turbar mi volse,<br />
        per consolarmi e far cessare il pianto<br />
        ch’io ne facea, la pratica disciolse:<br />
        di che il superbo re di Frisa tanto<br />
        isdegno prese e a tanto odio si volse,<br />
        ch’entrò in Olanda, e cominciò la guerra<br />
        che tutto il sangue mio cacciò sotterra.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="28">
    <p>Oltre che sia robusto, e sì possente,<br />
        che pochi pari a nostra età ritruova,<br />
        e sì astuto in mal far, ch’altrui niente<br />
        la possanza, l’ardir, l’ingegno giova;<br />
        porta alcun’arme che l’antica gente<br />
        non vide mai, né, fuor ch’a lui, la nuova:<br />
        un ferro bugio, lungo da dua braccia,<br />
        dentro a cui polve et una palla caccia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="29">
    <p>Col fuoco dietro ove la canna è chiusa,<br />
        tocca un spiraglio che si vede a pena;<br />
        a guisa che toccare il medico usa<br />
        dove è bisogno d’allacciar la vena:<br />
        onde vien con tal suon la palla esclusa,<br />
        che si può dir che tuona e che balena;<br />
        né men che soglia il fulmine ove passa,<br />
        ciò che tocca arde, abatte, apre e fracassa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="30">
    <p>Pose due volte il nostro campo in rotta<br />
        con questo inganno, e i miei fratelli uccise:<br />
        nel primo assalto il primo; che la botta,<br />
        rotto l’usbergo, in mezzo il cor gli mise;<br />
        ne l’altra zuffa a l’altro, il quale in frotta<br />
        fuggia, dal corpo l’anima divise;<br />
        e lo ferì lontan dietro la spalla,<br />
        e fuor del petto uscir fece la palla.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="31">
    <p>Difendendosi poi mio padre un giorno<br />
        dentro un castel che sol gli era rimaso,<br />
        che tutto il resto avea perduto intorno,<br />
        lo fe’ con simil colpo ire all’occaso;<br />
        che mentre andava e che facea ritorno,<br />
        provedendo or a questo or a quel caso,<br />
        dal traditor fu in mezzo gli occhi colto,<br />
        che l’avea di lontan di mira tolto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="32">
    <p>Morto i fratelli e il padre, e rimasa io<br />
        de l’isola d’Olanda unica erede,<br />
        il re di Frisa, perché avea disio<br />
        di ben fermare in quello stato il piede,<br />
        mi fa sapere, e così al popul mio,<br />
        che pace e che riposo mi conciede,<br />
        quando io vogli or, quel che non volsi inante,<br />
        tor per marito il suo figliuolo Arbante.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="33">
    <p>Io per l’odio non sì, che grave porto<br />
        a lui e a tutta la sua iniqua schiatta,<br />
        il qual m’ha dui fratelli e ’l padre morto,<br />
        saccheggiata la patria, arsa e disfatta;<br />
        come perché a colui non vo’ far torto,<br />
        a cui già la promessa aveva fatta,<br />
        ch’altr’uomo non saria che mi sposasse,<br />
        fin che di Spagna a me non ritornasse:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="34">
    <p>«Per un mal ch’io patisco, ne vo’ cento<br />
        patir,» rispondo «e far di tutto il resto;<br />
        esser morta, arsa viva, e che sia al vento<br />
        la cener sparsa, inanzi che far questo».<br />
        Studia la gente mia di questo intento<br />
        tormi: chi priega, e chi mi fa protesto<br />
        di dargli in mano me e la terra, prima<br />
        che la mia ostinazion tutti ci opprima.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="35">
    <p>Così, poi che i protesti e i prieghi invano<br />
        vider gittarsi, e che pur stava dura,<br />
        presero accordo col Frisone, e in mano,<br />
        come avean detto, gli dier me e le mura.<br />
        Quel, senza farmi alcuno atto villano,<br />
        de la vita e del regno m’assicura,<br />
        pur ch’io indolcisca l’indurate voglie,<br />
        e che d’Arbante suo mi faccia moglie.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="36">
    <p>Io che sforzar così mi veggio, voglio,<br />
        per uscirgli di man, perder la vita;<br />
        ma se pria non mi vendico, mi doglio<br />
        più che di quanta ingiuria abbia patita.<br />
        Fo pensier molti; e veggio al mio cordoglio<br />
        che solo il simular può dare aita:<br />
        fingo ch’io brami, non che non mi piaccia,<br />
        che mi perdoni e sua nuora mi faccia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="37">
    <p>Fra molti ch’al servizio erano stati<br />
        già di mio padre, io scelgo dui fratelli,<br />
        di grande ingegno e di gran cor dotati,<br />
        ma più di vera fede, come quelli<br />
        che cresciutici in corte et allevati<br />
        si son con noi da teneri citelli;<br />
        e tanto miei, che poco lor parria<br />
        la vita por per la salute mia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="38">
    <p>Communico con loro il mio disegno:<br />
        essi prometton d’essermi in aiuto.<br />
        L’un viene in Fiandra, e v’apparecchia un legno;<br />
        l’altro meco in Olanda ho ritenuto.<br />
        Or mentre i forestieri e quei del regno<br />
        s’invitano alle nozze, fu saputo<br />
        che Bireno in Biscaglia avea una armata,<br />
        per venire in Olanda, apparecchiata.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="39">
    <p>Però che, fatta la prima battaglia<br />
        dove fu rotto un mio fratello e ucciso,<br />
        spacciar tosto un corrier feci in Biscaglia,<br />
        che portassi a Bireno il tristo aviso;<br />
        il qual mentre che s’arma e si travaglia,<br />
        dal re di Frisa il resto fu conquiso.<br />
        Bireno, che di ciò nulla sapea,<br />
        per darci aiuto i legni sciolti avea.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="40">
    <p>Di questo avuto aviso il re frisone,<br />
        de le nozze al figliuol la cura lassa;<br />
        e con l’armata sua nel mar si pone:<br />
        truova il duca, lo rompe, arde e fracassa,<br />
        e, come vuol Fortuna, il fa prigione;<br />
        ma di ciò ancor la nuova a noi non passa.<br />
        Mi sposa intanto il giovene, e si vuole<br />
        meco corcar come si corchi il sole.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="41">
    <p>Io dietro alle cortine avea nascoso<br />
        quel mio fedele; il qual nulla si mosse<br />
        prima che a me venir vide lo sposo;<br />
        e non l’attese che corcato fosse,<br />
        ch’alzò un’accetta, e con sì valoroso<br />
        braccio dietro nel capo lo percosse,<br />
        che gli levò la vita e la parola:<br />
        io saltai presta, e gli segai la gola.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="42">
    <p>Come cadere il bue suole al macello,<br />
        cade il mal nato giovene, in dispetto<br />
        del re Cimosco, il più d’ogn’altro fello;<br />
        che l’empio re di Frisa è così detto,<br />
        che morto l’uno e l’altro mio fratello<br />
        m’avea col padre, e per meglio suggetto<br />
        farsi il mio stato, mi volea per nuora;<br />
        e forse un giorno uccisa avria me ancora.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="43">
    <p>Prima ch’altro disturbo vi si metta,<br />
        tolto quel che più vale e meno pesa,<br />
        il mio compagno al mar mi cala in fretta<br />
        da la finestra a un canape sospesa,<br />
        là dove attento il suo fratello aspetta<br />
        sopra la barca ch’avea in Fiandra presa.<br />
        Demmo le vele ai venti e i remi all’acque,<br />
        e tutti ci salvian, come a Dio piacque.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="44">
    <p>Non so se ’l re di Frisa più dolente<br />
        del figliuol morto, e se più d’ira acceso<br />
        fosse contra di me, che ’l dì seguente<br />
        giunse là dove si trovò sì offeso.<br />
        Superbo ritornava egli e sua gente<br />
        de la vittoria e di Bireno preso;<br />
        e credendo venire a nozze e a festa,<br />
        ogni cosa trovò scura e funesta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="45">
    <p>La pietà del figliuol, l’odio ch’aveva<br />
        a me, né dì né notte il lascia mai.<br />
        Ma perché il pianger morti non rileva,<br />
        e la vendetta sfoga l’odio assai,<br />
        la parte del pensier, ch’esser doveva<br />
        de la pietade in sospirare e in guai,<br />
        vuol che con l’odio a investigar s’unisca,<br />
        come egli m’abbia in mano e mi punisca.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="46">
    <p>Quei tutti che sapeva e gli era detto<br />
        che mi fossino amici, o di quei miei<br />
        che m’aveano aiutata a far l’effetto,<br />
        uccise, o lor beni arse, o li fe’ rei.<br />
        Volse uccider Bireno in mio dispetto;<br />
        che d’altro sì doler non mi potrei:<br />
        gli parve poi, se vivo lo tenesse,<br />
        che, per pigliarmi, in man la rete avesse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="47">
    <p>Ma gli propone una crudele e dura<br />
        condizion: gli fa termine un anno,<br />
        al fin del qual gli darà morte oscura,<br />
        se prima egli per forza o per inganno,<br />
        con amici e parenti non procura,<br />
        con tutto ciò che ponno e ciò che sanno,<br />
        di darmigli in prigion: sì che la via<br />
        di lui salvare è sol la morte mia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="48">
    <p>Ciò che si possa far per sua salute,<br />
        fuor che perder me stessa, il tutto ho fatto.<br />
        Sei castella ebbi in Fiandra, e l’ho vendute:<br />
        e ’l poco o ’l molto prezzo ch’io n’ho tratto,<br />
        parte, tentando per persone astute<br />
        i guardiani corrumpere, ho distratto;<br />
        e parte, per far muovere alli danni<br />
        di quell’empio or gl’Inglesi, or gli Alamanni.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="49">
    <p>I mezzi, o che non abbiano potuto,<br />
        o che non abbian fatto il dover loro,<br />
        m’hanno dato parole e non aiuto;<br />
        e sprezzano or che n’han cavato l’oro:<br />
        e presso al fine il termine è venuto,<br />
        dopo il qual né la forza né ’l tesoro<br />
        potrà giunger più a tempo, sì che morte<br />
        strazio schivi al mio caro consorte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="50">
    <p>Mio padre e’ miei fratelli mi son stati<br />
        morti per lui; per lui toltomi il regno;<br />
        per lui quei pochi beni che restati<br />
        m’eran, del viver mio soli sostegno,<br />
        per trarlo di prigione ho disipati:<br />
        né mi resta ora in che più far disegno,<br />
        se non d’andarmi io stessa in mano a porre<br />
        di sì crudel nimico, e lui disciorre.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="51">
    <p>Se dunque da far altro non mi resta,<br />
        né si truova al suo scampo altro riparo<br />
        che per lui por questa mia vita, questa<br />
        mia vita per lui por mi sarà caro.<br />
        Ma sola una paura mi molesta,<br />
        che non saprò far patto così chiaro,<br />
        che m’assicuri che non sia il tiranno,<br />
        poi ch’avuta m’avrà, per fare inganno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="52">
    <p>Io dubito che poi che m’avrà in gabbia,<br />
        e fatto avrà di me tutti li strazii,<br />
        né Bireno per questo a lasciare abbia,<br />
        sì ch’esser per me sciolto mi ringrazii;<br />
        come periuro, e pien di tanta rabbia,<br />
        che di me sola uccider non si sazii:<br />
        e quel ch’avrà di me, né più né meno<br />
        faccia di poi del misero Bireno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="53">
    <p>Or la cagion che conferir con voi<br />
        mi fa i miei casi, e ch’io li dico a quanti<br />
        signori e cavallier vengono a noi,<br />
        è solo acciò, parlandone con tanti,<br />
        m’insegni alcun d’assicurar che, poi<br />
        ch’a quel crudel mi sia condotta avanti,<br />
        non abbia a ritener Bireno ancora,<br />
        né voglia, morta me, ch’esso poi mora.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="54">
    <p>Pregato ho alcun guerrier, che meco sia<br />
        quando io mi darò in mano al re di Frisa;<br />
        ma mi prometta, e la sua fé mi dia,<br />
        che questo cambio sarà fatto in guisa,<br />
        ch’a un tempo io data, e liberato fia<br />
        Bireno: sì che quando io sarò uccisa,<br />
        morrò contenta, poi che la mia morte<br />
        avrà dato la vita al mio consorte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="55">
    <p>Né fino a questo dì truovo chi toglia<br />
        sopra la fede sua d’assicurarmi,<br />
        che quando io sia condotta, e che mi voglia<br />
        aver quel re, senza Bireno darmi,<br />
        egli non lascierà contra mia voglia<br />
        che presa io sia: sì teme ognun quell’armi;<br />
        teme quell’armi, a cui par che non possa<br />
        star piastra incontra, e sia quanto vuol grossa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="56">
    <p>Or, s’in voi la virtù non è diforme<br />
        dal fier sembiante e da l’erculeo aspetto,<br />
        e credete poter darmegli, e torme<br />
        anco da lui, quando non vada retto;<br />
        siate contento d’esser meco a porme<br />
        ne le man sue: ch’io non avrò sospetto,<br />
        quando voi siate meco, se ben io<br />
        poi ne morrò, che muora il signor mio. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="57">
    <p>Qui la donzella il suo parlar conchiuse,<br />
        che con pianto e sospir spesso interroppe.<br />
        Orlando, poi ch’ella la bocca chiuse,<br />
        le cui voglie al ben far mai non fur zoppe,<br />
        in parole con lei non si diffuse;<br />
        che di natura non usava troppe:<br />
        ma le promise, e la sua fé le diede,<br />
        che faria più di quel ch’ella gli chiede.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="58">
    <p>Non è sua intenzion ch’ella in man vada<br />
        del suo nimico per salvar Bireno:<br />
        ben salverà amendui, se la sua spada<br />
        e l’usato valor non gli vien meno.<br />
        Il medesimo dì piglian la strada,<br />
        poi c’hanno il vento prospero e sereno.<br />
        Il paladin s’affretta; che di gire<br />
        all’isola del mostro avea desire.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="59">
    <p>Or volta all’una, or volta all’altra banda<br />
        per gli alti stagni il buon nochier la vela:<br />
        scuopre un’isola e un’altra di Zilanda;<br />
        scuopre una inanzi, e un’altra a dietro cela.<br />
        Orlando smonta il terzo dì in Olanda;<br />
        ma non smonta colei che si querela<br />
        del re di Frisa: Orlando vuol che intenda<br />
        la morte di quel rio, prima che scenda.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="60">
    <p>Nel lito armato il paladino varca<br />
        sopra un corsier di pel tra bigio e nero,<br />
        nutrito in Fiandra e nato in Danismarca,<br />
        grande e possente assai più che leggiero;<br />
        però ch’avea, quando si messe in barca,<br />
        in Bretagna lasciato il suo destriero,<br />
        quel Brigliador sì bello e sì gagliardo,<br />
        che non ha paragon, fuor che Baiardo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="61">
    <p>Giunge Orlando a Dordreche, e quivi truova<br />
        di molta gente armata in su la porta;<br />
        sì perché sempre, ma più quando è nuova,<br />
        seco ogni signoria sospetto porta;<br />
        sì perché dianzi giunta era una nuova,<br />
        che di Selandia con armata scorta<br />
        di navilii e di gente un cugin viene<br />
        di quel signor che qui prigion si tiene.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="62">
    <p>Orlando prega uno di lor, che vada<br />
        e dica al re, ch’un cavalliero errante<br />
        disia con lui provarsi a lancia e a spada;<br />
        ma che vuol che tra lor sia patto inante:<br />
        che se ’l re fa che, chi lo sfida, cada,<br />
        la donna abbia d’aver, ch’uccise Arbante,<br />
        che ’l cavallier l’ha in loco non lontano<br />
        di poter sempremai darglila in mano;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="63">
    <p>et all’incontro vuol che ’l re prometta,<br />
        ch’ove egli vinto ne la pugna sia,<br />
        Bireno in libertà subito metta,<br />
        e che lo lasci andare alla sua via.<br />
        Il fante al re fa l’imbasciata in fretta:<br />
        ma quel, che né virtù né cortesia<br />
        conobbe mai, drizzò tutto il suo intento<br />
        alla fraude, all’inganno, al tradimento.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="64">
    <p>Gli par ch’avendo in mano il cavalliero,<br />
        avrà la donna ancor, che sì l’ha offeso,<br />
        s’in possanza di lui la donna è vero<br />
        che se ritruovi, e il fante ha ben inteso.<br />
        Trenta uomini pigliar fece sentiero<br />
        diverso da la porta ov’era atteso,<br />
        che dopo occulto et assai lungo giro,<br />
        dietro alle spalle al paladino usciro.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="65">
    <p>Il traditore intanto dar parole<br />
        fatto gli avea, sin che i cavalli e i fanti<br />
        vede esser giunti al loco ove gli vuole;<br />
        da la porta esce poi con altretanti.<br />
        Come le fere e il bosco cinger suole<br />
        perito cacciator da tutti i canti;<br />
        come appresso a Volana i pesci e l’onda<br />
        con lunga rete il pescator circonda:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="66">
    <p>così per ogni via dal re di Frisa,<br />
        che quel guerrier non fugga, si provede.<br />
        Vivo lo vuole, e non in altra guisa:<br />
        e questo far sì facilmente crede,<br />
        che ’l fulmine terrestre, con che uccisa<br />
        ha tanta e tanta gente, ora non chiede:<br />
        che quivi non gli par che si convegna,<br />
        dove pigliar, non far morir, disegna.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="67">
    <p>Qual cauto ucellator che serba vivi,<br />
        intento a maggior preda, i primi augelli,<br />
        acciò in più quantitade altri captivi<br />
        faccia col giuoco e col zimbel di quelli;<br />
        tal esser volse il re Cimosco quivi:<br />
        ma già non volse Orlando esser di quelli<br />
        che si lascin pigliar al primo tratto;<br />
        e tosto roppe il cerchio ch’avean fatto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="68">
    <p>Il cavallier d’Anglante, ove più spesse<br />
        vide le genti e l’arme, abbassò l’asta;<br />
        et uno in quella e poscia un altro messe,<br />
        un altro e un altro, che sembrar di pasta;<br />
        e fin a sei ve n’infilzò, e li resse<br />
        tutti una lancia: e perch’ella non basta<br />
        a più capir, lasciò il settimo fuore<br />
        ferito sì, che di quel colpo muore.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="69">
    <p>Non altrimente ne l’estrema arena<br />
        veggian le rane de canali e fosse<br />
        dal cauto arcier nei fianchi e ne la schiena,<br />
        l’una vicina all’altra, esser percosse;<br />
        né da la freccia, fin che tutta piena<br />
        non sia da un capo all’altro, esser rimosse.<br />
        La grave lancia Orlando da sé scaglia,<br />
        e con la spada entrò ne la battaglia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="70">
    <p>Rotta la lancia, quella spada strinse,<br />
        quella che mai non fu menata in fallo;<br />
        e ad ogni colpo, o taglio o punta, estinse<br />
        quando uomo a piedi, e quando uomo a cavallo:<br />
        dove toccò, sempre in vermiglio tinse<br />
        l’azzurro, il verde, il bianco, il nero, il giallo.<br />
        Duolsi Cimosco che la canna e il fuoco<br />
        seco or non ha, quando v’avrian più loco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="71">
    <p>E con gran voce e con minaccie chiede<br />
        che portati gli sian, ma poco è udito;<br />
        che chi ha ritratto a salvamento il piede<br />
        ne la città, non è d’uscir più ardito.<br />
        Il re frison, che fuggir gli altri vede,<br />
        d’esser salvo egli ancor piglia partito:<br />
        corre alla porta, e vuole alzare il ponte;<br />
        ma troppo è presto ad arrivare il conte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="72">
    <p>Il re volta le spalle, e signor lassa<br />
        del ponte Orlando e d’amendue le porte;<br />
        e fugge, e inanzi a tutti gli altri passa,<br />
        mercé che ’l suo destrier corre più forte.<br />
        Non mira Orlando a quella plebe bassa:<br />
        vuole il fellon, non gli altri, porre a morte;<br />
        ma il suo destrier sì al corso poco vale,<br />
        che restio sembra, e chi fugge, abbia l’ale.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="73">
    <p>D’una in un’altra via si leva ratto<br />
        di vista al paladin; ma indugia poco,<br />
        che torna con nuove armi; che s’ha fatto<br />
        portare intanto il cavo ferro e il fuoco:<br />
        e dietro un canto postosi di piatto,<br />
        l’attende, come il cacciator al loco,<br />
        coi cani armati e con lo spiedo, attende<br />
        il fier cingial che ruinoso scende;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="74">
    <p>che spezza i rami e fa cadere i sassi,<br />
        e ovunque drizzi l’orgogliosa fronte,<br />
        sembra a tanto rumor che si fracassi<br />
        la selva intorno, e che si svella il monte.<br />
        Sta Cimosco alla posta, acciò non passi<br />
        senza pagargli il fio l’audace conte:<br />
        tosto ch’appare, allo spiraglio tocca<br />
        col fuoco il ferro, e quel subito scocca.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="75">
    <p>Dietro lampeggia a guisa di baleno,<br />
        dinanzi scoppia, e manda in aria il tuono.<br />
        Trieman le mura, e sotto i piè il terreno;<br />
        il ciel ribomba al paventoso suono.<br />
        L’ardente stral, che spezza e venir meno<br />
        fa ciò ch’incontra, e dà a nessun perdono,<br />
        sibila e stride; ma, come è il desire<br />
        di quel brutto assassin, non va a ferire.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="76">
    <p>O sia la fretta, o sia la troppa voglia<br />
        d’uccider quel baron, ch’errar lo faccia;<br />
        o sia che il cor, tremando come foglia,<br />
        faccia insieme tremare e mani e braccia;<br />
        o la bontà divina che non voglia<br />
        che ’l suo fedel campion sì tosto giaccia:<br />
        quel colpo al ventre del destrier si torse;<br />
        lo cacciò in terra, onde mai più non sorse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="77">
    <p>Cade a terra il cavallo e il cavalliero:<br />
        la preme l’un, la tocca l’altro a pena;<br />
        che si leva sì destro e sì leggiero,<br />
        come cresciuto gli sia possa e lena.<br />
        Quale il libico Anteo sempre più fiero<br />
        surger solea da la percossa arena,<br />
        tal surger parve, e che la forza, quando<br />
        toccò il terren, si radoppiasse a Orlando.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="78">
    <p>Chi vide mai dal ciel cadere il foco<br />
        che con sì orrendo suon Giove disserra,<br />
        e penetrare ove un richiuso loco<br />
        carbon con zolfo e con salnitro serra;<br />
        ch’a pena arriva, a pena tocca un poco,<br />
        che par ch’avampi il ciel, non che la terra;<br />
        spezza le mura, e i gravi marmi svelle,<br />
        e fa i sassi volar sin alle stelle;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="79">
    <p>s’imagini che tal, poi che cadendo<br />
        toccò la terra, il paladino fosse:<br />
        con sì fiero sembiante aspro et orrendo,<br />
        da far tremar nel ciel Marte, si mosse.<br />
        Di che smarrito il re frison, torcendo<br />
        la briglia indietro, per fuggir voltosse;<br />
        ma gli fu dietro Orlando con più fretta<br />
        che non esce da l’arco una saetta:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="80">
    <p>e quel che non avea potuto prima<br />
        fare a cavallo, or farà essendo a piede.<br />
        Lo seguita sì ratto, ch’ogni stima<br />
        di chi nol vide, ogni credenza eccede.<br />
        Lo giunse in poca strada; et alla cima<br />
        de l’elmo alza la spada, e sì lo fiede,<br />
        che gli parte la testa fin al collo,<br />
        e in terra il manda a dar l’ultimo crollo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="81">
    <p>Ecco levar ne la città si sente<br />
        nuovo rumor, nuovo menar di spade;<br />
        che ’l cugin di Bireno con la gente<br />
        ch’avea condutta da le sue contrade,<br />
        poi che la porta ritrovò patente,<br />
        era venuto dentro alla cittade,<br />
        dal paladino in tal timor ridutta,<br />
        che senza intoppo la può scorrer tutta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="82">
    <p>Fugge il populo in rotta, che non scorge<br />
        chi questa gente sia, né che domandi;<br />
        ma poi ch’uno et un altro pur s’accorge<br />
        all’abito e al parlar, che son Selandi,<br />
        chiede lor pace, e il foglio bianco porge;<br />
        e dice al capitan che gli comandi,<br />
        e dar gli vuol contra i Frisoni aiuto,<br />
        che ’l suo duca in prigion gli ha ritenuto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="83">
    <p>Quel popul sempre stato era nimico<br />
        del re di Frisa e d’ogni suo seguace,<br />
        perché morto gli avea il signore antico,<br />
        ma più perch’era ingiusto, empio e rapace.<br />
        Orlando s’interpose come amico<br />
        d’ambe le parti, e fece lor far pace;<br />
        le quali unite, non lasciar Frisone<br />
        che non morisse o non fosse prigione.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="84">
    <p>Le porte de le carcere gittate<br />
        a terra sono, e non si cerca chiave.<br />
        Bireno al conte con parole grate<br />
        mostra conoscer l’obligo che gli have.<br />
        Indi insieme e con molte altre brigate<br />
        se ne vanno ove attende Olimpia in nave:<br />
        così la donna, a cui di ragion spetta<br />
        il dominio de l’isola, era detta;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="85">
    <p>quella che quivi Orlando avea condutto<br />
        non con pensier che far dovesse tanto;<br />
        che le parea bastar che posta in lutto<br />
        sol lei, lo sposo avesse a trar di pianto.<br />
        Lei riverisce e onora il popul tutto.<br />
        Lungo sarebbe a ricontarvi quanto<br />
        lei Bireno accarezzi, et ella lui;<br />
        quai grazie al conte rendano ambidui.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="86">
    <p>Il popul la donzella nel paterno<br />
        seggio rimette, e fedeltà le giura.<br />
        Ella a Bireno, a cui con nodo eterno<br />
        la legò Amor d’una catena dura,<br />
        de lo stato e di sé dona il governo.<br />
        Et egli, tratto poi da un’altra cura,<br />
        de le fortezze e di tutto il domino<br />
        de l’isola guardian lascia il cugino;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="87">
    <p>che tornare in Selandia avea disegno,<br />
        e menar seco la fedel consorte:<br />
        e dicea voler fare indi nel regno<br />
        di Frisa esperienza di sua sorte;<br />
        perché di ciò l’assicurava un pegno<br />
        ch’egli avea in mano, e lo stimava forte:<br />
        la figliuola del re, che fra i captivi,<br />
        che vi fur molti, avea trovata quivi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="88">
    <p>E dice ch’egli vuol ch’un suo germano,<br />
        ch’era minor d’età, l’abbia per moglie.<br />
        Quindi si parte il senator romano<br />
        il dì medesmo che Bireno scioglie.<br />
        Non volse porre ad altra cosa mano,<br />
        fra tante e tante guadagnate spoglie,<br />
        se non a quel tormento ch’abbian detto<br />
        ch’al fulmine assimiglia in ogni effetto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="89">
    <p>L’intenzion non già, perché lo tolle,<br />
        fu per voglia d’usarlo in sua difesa;<br />
        che sempre atto stimò d’animo molle<br />
        gir con vantaggio in qualsivoglia impresa:<br />
        ma per gittarlo in parte, onde non volle<br />
        che mai potesse ad uom più fare offesa:<br />
        e la polve e le palle e tutto il resto<br />
        seco portò, ch’apperteneva a questo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="90">
    <p>E così, poi che fuor de la marea<br />
        nel più profondo mar si vide uscito,<br />
        sì che segno lontan non si vedea<br />
        del destro più né del sinistro lito;<br />
        lo tolse, e disse: – Acciò più non istea<br />
        mai cavallier per te d’essere ardito,<br />
        ne quanto il buono val, mai più si vanti<br />
        il rio per te valer, qui giù rimanti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="91">
    <p>O maledetto, o abominoso ordigno,<br />
        che fabricato nel tartareo fondo<br />
        fosti per man di Belzebù maligno<br />
        che ruinar per te disegnò il mondo,<br />
        all’inferno, onde uscisti, ti rasigno.<br />
        Così dicendo, lo gittò in profondo.<br />
        Il vento intanto le gonfiate vele<br />
        spinge alla via de l’isola crudele.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="92">
    <p>Tanto desire il paladino preme<br />
        di saper se la donna ivi si truova,<br />
        ch’ama assai più che tutto il mondo insieme,<br />
        né un’ora senza lei viver gli giova;<br />
        che s’in Ibernia mette il piede, teme<br />
        di non dar tempo a qualche cosa nuova,<br />
        sì ch’abbia poi da dir invano: – Ahi lasso!<br />
        ch’al venir mio non affrettai più il passo. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="93">
    <p>Né scala in Inghelterra né in Irlanda<br />
        mai lasciò far, né sul contrario lito.<br />
        Ma lasciamolo andar dove lo manda<br />
        il nudo arcier che l’ha nel cor ferito.<br />
        Prima che più io ne parli, io vo’ in Olanda<br />
        tornare, e voi meco a tornarvi invito;<br />
        che, come a me, so spiacerebbe a voi,<br />
        che quelle nozze fosson senza noi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="94">
    <p>Le nozze belle e sontuose fanno;<br />
        ma non sì sontuose né sì belle,<br />
        come in Selandia dicon che faranno.<br />
        Pur non disegno che vegnate a quelle;<br />
        perché nuovi accidenti a nascere hanno<br />
        per disturbarle, de’ quai le novelle<br />
        all’altro canto vi farò sentire,<br />
        s’all’altro canto mi verrete a udire.<br />
  </div>
</div>

<script>
  document.querySelectorAll('.annotated').forEach(function(el) {
    const tooltip = document.createElement('div');
    tooltip.className = 'tooltip';
    tooltip.innerText = el.dataset.annotation;
    el.appendChild(tooltip);

    el.addEventListener('mouseenter', function() {
      tooltip.style.display = 'block';
      const rect = el.getBoundingClientRect();
      tooltip.style.left = (el.offsetWidth / 2) + 'px';
      tooltip.style.top = '1.5em';
    });

    el.addEventListener('mouseleave', function() {
      tooltip.style.display = 'none';
    });
  });
</script>

</body>
</html>

