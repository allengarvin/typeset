<!DOCTYPE html>
<html lang="it">
<head>
<meta charset="UTF-8">
<title>Annotated Orlando Furioso</title>
<style>
  body {
    font-family: "Garamond", "Georgia", serif;
    line-height: 1.6;
    margin: 2em auto;
    max-width: 900px;
    counter-reset: octave;
  }

  .octave-wrapper {
    display: flex;
    align-items: flex-start;
    margin-bottom: 1.8em;
  }

  .margin-note {
    flex: 0 0 180px;         /* width of margin column */
    font-size: 0.9em;
    color: #666;
    padding-right: 1em;
    border-right: 1px solid #ddd;
    margin-right: 1em;
  }

  .octave {
    flex: 1;
    counter-increment: octave;
  }

  .octave::before {
    content: "Ottava " counter(octave);
    display: block;
    font-weight: bold;
    color: #444;
    margin-bottom: 0.3em;
  }

  .annotated {
    color: #0044cc;
    cursor: pointer;
    position: relative;
  }

  /* tooltip styling */
  .tooltip {
    position: absolute;
    background: #fff8c6;
    border: 1px solid #e0d97a;
    padding: 6px 10px;
    border-radius: 6px;
    box-shadow: 1px 2px 6px rgba(0, 0, 0, 0.2);
    font-size: 0.9em;
    width: 250px;
    max-width: 500px;
    z-index: 100;
    display: none;
    white-space: normal; /* allows wrapping */

  }
</style>
</head>
<body>
<table>
<tr><td><h1><center>Orlando Furioso: Canto XXXIII (annotato)</center></h1></td></tr>
<td><br></td>
<tr><td><table>
<tr><td align="left"><h2><a href="orlando-32.html">Prev. (Canto XXXII)</a></h2></td><td align="right"><h2><a href="orlando-34.html">Next. (Canto XXXIV)</h2></a></td></tr>
</table></td></tr>
</table>
  </div>
</div>

<div class="octave-wrapper">
  <div class="margin-note">

  </div>  <div class="octave" number="1">
    <p>Soviemmi che cantare io vi dovea<br />
          (già lo promisi, e poi m’uscì di mente)<br />
          d’una sospizion che fatto avea<br />
          la bella donna di Ruggier dolente,<br />
          de l’altra più spiacevole e più rea,<br />
          e di più acuto e venenoso dente,<br />
          che, per quel ch’ella udì da Ricciardetto,<br />
          a devorare il cor l’entrò nel petto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="2">
    <p>Dovea cantarne, et altro incominciai,<br />
          perché Rinaldo in mezzo sopravenne;<br />
          e poi Guidon mi diè che fare assai,<br />
          che tra camino a bada un pezzo il tenne.<br />
          D’una cosa in un’altra in modo entrai,<br />
          che mal di Bradamante mi sovenne:<br />
          sovienmene ora, e vo’ narrarne inanti<br />
          che di Rinaldo e di Gradasso io canti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="3">
    <p>Ma bisogna anco, prima ch’io ne parli,<br />
          che d’Agramante io vi ragioni un poco,<br />
          ch’avea ridutte le reliquie in Arli,<br />
          che gli restar del gran notturno fuoco,<br />
          quando a raccor lo sparso campo e a darli<br />
          soccorso e vettovaglie era atto il loco:<br />
          l’Africa incontra, e la Spagna ha vicina,<br />
          et è in sul fiume assiso alla marina.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="4">
    <p>Per tutto ’l regno fa scriver Marsilio<br />
          gente a piedi e a cavallo, e trista e buona.<br />
          Per forza e per amore ogni navilio<br />
          atto a battaglia s’arma in Barcelona.<br />
          Agramante ogni dì chiama a concilio;<br />
          né a spesa né a fatica si perdona.<br />
          Intanto gravi esazioni e spesse<br />
          tutte hanno le città d’Africa oppresse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="5">
    <p>Egli ha fatto offerire a Rodomonte,<br />
          perché ritorni (et impetrar nol puote),<br />
          una cugina sua, figlia d’Almonte,<br />
          e ’l bel regno d’Oran dargli per dote.<br />
          Non si volse l’altier muover dal ponte,<br />
          ove tant’arme e tante selle vote<br />
          di quei che son già capitati al passo<br />
          ha ragunate, che ne cuopre il sasso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="6">
    <p>Già non volse Marfisa imitar l’atto<br />
          di Rodomonte: anzi com’ella intese<br />
          ch’Agramante da Carlo era disfatto,<br />
          sue genti morte, saccheggiate e prese,<br />
          e che con pochi in Arli era ritratto,<br />
          senza aspettare invito, il camin prese:<br />
          venne in aiuto de la sua corona,<br />
          e l’aver gli proferse e la persona.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="7">
    <p>E gli menò Brunello, e gli ne fece<br />
          libero dono, il qual non avea offeso:<br />
          l’avea tenuto dieci giorni e diece<br />
          notti sempre in timor d’essere appeso;<br />
          e poi che né con forza né con prece<br />
          da nessun vide il patrocinio preso,<br />
          in sì sprezzato sangue non si volse<br />
          bruttar l’altiere mani, e lo disciolse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="8">
    <p>Tutte l’antique ingiurie gli remesse,<br />
          e seco in Arli ad Agramante il trasse.<br />
          Ben dovete pensar che gaudio avesse<br />
          il re di lei ch’ad aiutarlo andasse:<br />
          e del gran conto ch’egli ne facesse,<br />
          volse che Brunel prova le mostrasse;<br />
          che quel di ch’ella gli avea fatto cenno,<br />
          di volerlo impiccar, fe’ da buon senno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="9">
    <p>Il manigoldo, in loco inculto et ermo,<br />
          pasto di corvi e d’avoltoi lasciollo.<br />
          Ruggier ch’un’altra volta gli fu schermo,<br />
          e che ’l laccio gli avria tolto dal collo,<br />
          la giustizia di Dio fa ch’ora infermo<br />
          s’è ritrovato, et aiutar non puollo:<br />
          e quando il seppe, era già il fatto occorso;<br />
          sì che restò Brunel senza soccorso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="10">
    <p>Intanto Bradamante iva accusando<br />
          che così lunghi sian quei venti giorni,<br />
          li quai finiti, il termine era, quando<br />
          a lei Ruggiero et alla fede torni.<br />
          A chi aspetta di carcere o di bando<br />
          uscir, non par che ’l tempo più soggiorni<br />
          a dargli libertade, o de l’amata<br />
          patria vista gioconda e disiata.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="11">
    <p>In quel duro aspettare ella talvolta<br />
          pensa ch’Eto e Piròo sia fatto zoppo;<br />
          o sia la ruota guasta, ch’a dar volta<br />
          le par che tardi, oltr’all’usato, troppo.<br />
          Più lungo di quel giorno a cui, per molta<br />
          fede, nel cielo il giusto Ebreo fe’ intoppo,<br />
          più de la notte ch’Ercole produsse,<br />
          parea lei ch’ogni notte, ogni dì fusse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="12">
    <p>Oh quante volte da invidiar le diero<br />
          e gli orsi e i ghiri e i sonnacchiosi tassi!<br />
          che quel tempo voluto avrebbe intero<br />
          tutto dormir, che mai non si destassi;<br />
          né potere altro udir, fin che Ruggiero<br />
          dal pigro sonno lei non richiamassi.<br />
          Ma non pur questo non può far, ma ancora<br />
          non può dormir di tutta notte un’ora.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="13">
    <p>Di qua di là va le noiose piume<br />
          tutte premendo, e mai non si riposa.<br />
          Spesso aprir la finestra ha per costume,<br />
          per veder s’anco di Titon la sposa<br />
          sparge dinanzi al matutino lume<br />
          il bianco giglio e la vermiglia rosa:<br />
          non meno ancor, poi che nasciuto è ’l giorno,<br />
          brama vedere il ciel di stelle adorno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="14">
    <p>Poi che fu quattro o cinque giorni appresso<br />
          il termine a finir, piena di spene<br />
          stava aspettando d’ora in ora il messo<br />
          che le apportasse: – Ecco Ruggier che viene. –<br />
          Montava sopra un’alta torre spesso,<br />
          ch’i folti boschi e le campagne amene<br />
          scopria d’intorno, e parte de la via<br />
          onde di Francia a Montalban si gia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="15">
    <p>Se di lontano o splendor d’arme vede,<br />
          o cosa tal ch’a cavallier simiglia,<br />
          che sia il suo disiato Ruggier crede,<br />
          e rasserena i begli occhi e le ciglia;<br />
          se disarmato o viandante a piede,<br />
          che sia messo di lui speranza piglia:<br />
          e se ben poi fallace la ritrova,<br />
          pigliar non cessa una et un’altra nuova.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="16">
    <p>Credendolo incontrar, talora armossi,<br />
          scese dal monte e giù calò nel piano;<br />
          né lo trovando, si sperò che fossi<br />
          per altra strada giunto a Montalbano:<br />
          e col disir con ch’avea i piedi mossi<br />
          fuor del castel, ritornò dentro invano.<br />
          Né qua né là trovollo; e passò intanto<br />
          il termine aspettato da lei tanto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="17">
    <p>Il termine passò d’uno, di dui,<br />
          di tre giorni, di sei, d’otto e di venti;<br />
          né vedendo il suo sposo, né di lui<br />
          sentendo nuova, incominciò lamenti<br />
          ch’avrian mosso a pietà nei regni bui<br />
          quelle Furie crinite di serpenti;<br />
          e fece oltraggio a’ begli occhi divini,<br />
          al bianco petto, all’aurei crespi crini.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="18">
    <p>– Dunque fia ver – dicea – che mi convegna<br />
          cercare un che mi fugge e mi s’asconde?<br />
          Dunque debbo prezzare un che mi sdegna?<br />
          Debbo pregar chi mai non mi risponde?<br />
          Patirò che chi m’odia, il cor mi tegna?<br />
          un che sì stima sue virtù profonde,<br />
          che bisogno sarà che dal ciel scenda<br />
          immortal dea che ’l cor d’amor gli accenda?<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="19">
    <p>Sa questo altier ch’io l’amo e ch’io l’adoro,<br />
          né mi vuol per amante né per serva.<br />
          Il crudel sa che per lui spasmo e moro,<br />
          e dopo morte a darmi aiuto serva.<br />
          E perché io non gli narri il mio martoro<br />
          atto a piegar la sua voglia proterva,<br />
          da me s’asconde, come aspide suole,<br />
          che, per star empio, il canto udir non vuole.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="20">
    <p>Deh, ferma, Amor, costui che così sciolto<br />
          dinanzi al lento mio correr s’affretta;<br />
          o tornami nel grado onde m’hai tolto<br />
          quando né a te né ad altri era suggetta!<br />
          Deh, come è il mio sperar fallace e stolto,<br />
          ch’in te con prieghi mai pietà si metta;<br />
          che ti diletti, anzi ti pasci e vivi<br />
          di trar dagli occhi lacrimosi rivi!<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="21">
    <p>Ma di che debbo lamentarmi, ahi lassa,<br />
          fuor che del mio desire irrazionale?<br />
          ch’alto mi leva e sì ne l’aria passa,<br />
          ch’arriva in parte ove s’abbrucia l’ale;<br />
          poi non potendo sostener, mi lassa<br />
          dal ciel cader: né qui finisce il male;<br />
          che le rimette, e di nuovo arde: ond’io<br />
          non ho mai fine al precipizio mio.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="22">
    <p>Anzi via più che del disir, mi deggio<br />
          di me doler, che sì gli apersi il seno;<br />
          onde cacciata ha la ragion di seggio,<br />
          et ogni mio poter può di lui meno.<br />
          Quel mi trasporta ognior di male in peggio,<br />
          né lo posso frenar, che non ha freno:<br />
          e mi fa certa che mi mena a morte,<br />
          perch’aspettando il mal noccia più forte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="23">
    <p>Deh, perché voglio anco di me dolermi?<br />
          Ch’error, se non d’amarti, unqua commessi?<br />
          Che maraviglia, se fragili e infermi<br />
          feminil sensi fur subito oppressi?<br />
          Perché dovev’io usar ripari e schermi<br />
          che la somma beltà non mi piacessi,<br />
          gli alti sembianti e le saggie parole?<br />
          Misero è ben chi veder schiva il sole!<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="24">
    <p>Et oltre al mio destino, io ci fui spinta<br />
          da le parole altrui degne di fede:<br />
          somma felicità mi fu dipinta,<br />
          ch’esser dovea di questo amor mercede.<br />
          Se la persuasione, ohimè! fu finta,<br />
          se fu inganno il consiglio che mi diede<br />
          Merlin, posso di lui ben lamentarmi,<br />
          ma non d’amar Ruggier posso ritrarmi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="25">
    <p>Di Merlin posso e di Melissa insieme<br />
          dolermi, e mi dorrò d’essi in eterno,<br />
          che dimostrare i frutti del mio seme<br />
          mi fero dagli spirti de lo ’nferno,<br />
          per pormi sol con questa falsa speme<br />
          in servitù; né la cagion discerno,<br />
          se non ch’erano forse invidiosi<br />
          dei miei dolci, sicuri, almi riposi. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="26">
    <p>Sì l’occupa il dolor, che non avanza<br />
          loco ove in lei conforto abbia ricetto;<br />
          ma, mal grado di quel, vien la speranza<br />
          e vi vuole alloggiare in mezzo il petto,<br />
          rifrescandole pur la rimembranza<br />
          di quel ch’al suo partir l’ha Ruggier detto:<br />
          e vuol, contra il parer degli altri affetti,<br />
          che d’ora in ora il suo ritorno aspetti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="27">
    <p>Questa speranza dunque la sostenne,<br />
          finito i venti giorni, un mese appresso;<br />
          sì che il dolor sì forte non le tenne,<br />
          come tenuto avria, l’animo oppresso.<br />
          Un dì che per la strada se ne venne,<br />
          che per trovar Ruggier solea far spesso,<br />
          novella udì la misera, ch’insieme<br />
          fe’ dietro all’altro ben fuggir la speme.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="28">
    <p>Venne a incontrare un cavallier guascone<br />
          che dal campo african venia diritto,<br />
          ove era stato da quel dì prigione,<br />
          che fu inanzi a Parigi il gran conflitto.<br />
          Da lei fu molto posto per ragione,<br />
          fin che si venne al termine prescritto.<br />
          Domandò di Ruggiero, e in lui fermosse;<br />
          né fuor di questo segno più si mosse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="29">
    <p>Il cavallier buon conto ne rendette,<br />
          che ben conoscea tutta quella corte:<br />
          e narrò di Ruggier, che contrastette<br />
          da solo a solo a Mandricardo forte;<br />
          e come egli l’uccise, e poi ne stette<br />
          ferito più d’un mese presso a morte:<br />
          e s’era la sua istoria qui conclusa,<br />
          fatta avria di Ruggier la vera escusa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="30">
    <p>Ma come poi soggiunse, una donzella<br />
          esser nel campo, nomata Marfisa,<br />
          che men non era che gagliarda, bella,<br />
          né meno esperta d’arme in ogni guisa;<br />
          che lei Ruggiero amava e Ruggiero ella,<br />
          ch’egli da lei, ch’ella da lei divisa<br />
          si vedea raro, e ch’ivi ognuno crede<br />
          che s’abbiano tra lor data la fede;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="31">
    <p>e che come Ruggier si faccia sano,<br />
          il matrimonio publicar si deve;<br />
          e ch’ogni re, ogni principe pagano<br />
          gran piacere e letizia ne riceve,<br />
          che de l’uno e de l’altro sopraumano<br />
          conoscendo il valor, sperano in breve<br />
          far una razza d’uomini da guerra<br />
          la più gagliarda che mai fosse in terra;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="32">
    <p>(credea il Guascon quel che dicea, non senza<br />
          cagion; che ne l’esercito de’ Mori<br />
          openione e universal credenza,<br />
          e publico parlar n’era di fuori.<br />
          I molti segni di benivolenza<br />
          stati tra lor facean questi romori;<br />
          che tosto o buona o ria che la fama esce<br />
          fuor d’una bocca, in infinito cresce.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="33">
    <p>L’esser venuta a’ Mori ella in aita<br />
          con lui, né senza lui comparir mai,<br />
          avea questa credenza stabilita;<br />
          ma poi l’avea accresciuta pur assai,<br />
          ch’essendosi del campo già partita<br />
          portandone Brunel, come io contai,<br />
          senza esservi d’alcuno richiamata,<br />
          sol per veder Ruggier v’era tornata.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="34">
    <p>Sol per lui visitar, che gravemente<br />
          languia ferito, in campo venuta era,<br />
          non una sola volta, ma sovente;<br />
          vi stava il giorno e si partia la sera:<br />
          e molto più da dir dava alla gente,<br />
          ch’essendo conosciuta così altiera,<br />
          che tutto ’l mondo a sé le parea vile,<br />
          solo a Ruggier fosse benigna e umile);<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="35">
    <p>come il Guascon questo affermò per vero,<br />
          fu Bradamante da cotanta pena,<br />
          da cordoglio assalita così fiero,<br />
          che di quivi cader si tenne a pena.<br />
          Voltò, senza far motto, il suo destriero,<br />
          di gelosia, d’ira e di rabbia piena;<br />
          da sé discacciata ogni speranza,<br />
          ritornò furibonda alla sua stanza.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="36">
    <p>E senza disarmarsi, sopra il letto,<br />
          col viso volta in giù, tutta si stese,<br />
          ove per non gridar, sì che sospetto<br />
          di sé facesse, i panni in bocca prese;<br />
          e ripetendo quel che l’avea detto<br />
          il cavalliero, in tal dolor discese,<br />
          che più non lo potendo sofferire,<br />
          fu forza a disfogarlo, e così a dire:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="37">
    <p>– Misera! a chi mai più creder debb’io?<br />
          Vo’ dir ch’ognuno è perfido e crudele,<br />
          se perfido e crudel sei, Ruggier mio,<br />
          che sì pietoso tenni e sì fedele.<br />
          Qual crudeltà, qual tradimento rio<br />
          unqua s’udì per tragiche querele,<br />
          che non trovi minor, se pensar mai<br />
          al mio merto e al tuo debito vorai?<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="38">
    <p>Perché, Ruggier, come di te non vive<br />
          cavallier di più ardir, di più bellezza,<br />
          né che a gran pezzo al tuo valore arrive,<br />
          né a’ tuoi costumi, né a tua gentilezza;<br />
          perché non fai che fra tue illustri e dive<br />
          virtù, si dica ancor ch’abbi fermezza?<br />
          si dica ch’abbi inviolabil fede?<br />
          a chi ogn’altra virtù s’inchina e cede.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="39">
    <p>Non sai che non compar, se non v’è quella,<br />
          alcun valore, alcun nobil costume?<br />
          come né cosa (e sia quanto vuol bella)<br />
          si può vedere ove non splenda lume.<br />
          Facil ti fu ingannare una donzella<br />
          di cui tu signore eri, idolo e nume,<br />
          a cui potevi far con tue parole<br />
          creder che fosse oscuro e freddo il sole.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="40">
    <p>Crudel, di che peccato a doler t’hai,<br />
          se d’uccider chi t’ama non ti penti?<br />
          Se ’l mancar di tua fé sì leggier fai,<br />
          di ch’altro peso il cor gravar ti senti?<br />
          Come tratti il nimico, se tu dai<br />
          a me, che t’amo sì, questi tormenti?<br />
          Ben dirò che giustizia in ciel non sia,<br />
          s’a veder tardo la vendetta mia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="41">
    <p>Se d’ogn’altro peccato assai più quello<br />
          de l’empia ingratitudine l’uom grava,<br />
          e per questo dal ciel l’angel più bello<br />
          fu relegato in parte oscura e cava;<br />
          e se gran fallo aspetta gran flagello<br />
          quando debita emenda il cor non lava;<br />
          guarda ch’aspro flagello in te non scenda,<br />
          che mi se’ ingrato e non vuoi farne emenda.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="42">
    <p>Di furto ancora, oltre ogni vizio rio,<br />
          di te, crudele, ho da dolermi molto.<br />
          Che tu mi tenga il cor, non ti dico io;<br />
          di questo io vo’ che tu ne vada assolto:<br />
          dico di te, che t’eri fatto mio,<br />
          e poi contra ragion mi ti sei tolto.<br />
          Renditi, iniquo, a me; che tu sai bene<br />
          che non si può salvar chi l’altrui tiene.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="43">
    <p>Tu m’hai, Ruggier, lasciata: io te non voglio,<br />
          né lasciarti volendo, anco potrei;<br />
          ma per uscir d’affanno e di cordoglio,<br />
          posso e voglio finire i giorni miei.<br />
          Di non morirti in grazia sol mi doglio;<br />
          che se concesso m’avessero i dei<br />
          ch’io fossi morta quando t’era grata,<br />
          morte non fu giamai tanto beata. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="44">
    <p>Così dicendo, di morir disposta,<br />
          salta del letto, e di rabbia infiammata<br />
          si pon la spada alla sinistra costa;<br />
          ma si ravvede poi che tutta è armata.<br />
          Il miglior spirto in questo le s’accosta,<br />
          e nel cor le ragiona: – O donna nata<br />
          di tant’alto lignaggio, adunque vuoi<br />
          finir con sì gran biasmo i giorni tuoi?<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="45">
    <p>Non è meglio ch’al campo tu ne vada,<br />
          ove morir si può con laude ognora?<br />
          Quivi, s’avvien ch’inanzi a Ruggier cada,<br />
          del morir tuo si dorrà forse ancora:<br />
          ma s’a morir t’avvien per la sua spada,<br />
          chi sarà mai che più contenta muora?<br />
          Ragione è ben che di vita ti privi,<br />
          poi ch’è cagion ch’in tanta pena vivi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="46">
    <p>Verrà forse anco che prima che muori<br />
          farai vendetta di quella Marfisa<br />
          che t’ha con fraudi e disonesti amori,<br />
          da te Ruggiero alienando, uccisa. –<br />
          Questi pensieri parveno migliori<br />
          alla donzella; e tosto una divisa<br />
          si fe’ su l’arme, che volea inferire<br />
          disperazione e voglia di morire.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="47">
    <p>Era la sopraveste del colore<br />
          in che riman la foglia che s’imbianca<br />
          quando del ramo è tolta, o che l’umore<br />
          che facea vivo l’arbore le manca.<br />
          Ricamata a tronconi era, di fuore,<br />
          di cipresso che mai non si rinfranca,<br />
          poi c’ha sentita la dura bipenne:<br />
          l’abito al suo dolor molto convenne.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="48">
    <p>Tolse il destrier ch’Astolfo aver solea,<br />
          e quella lancia d’or, che, sol toccando,<br />
          cader di sella i cavallier facea.<br />
          Perché la le diè Astolfo, e dove e quando<br />
          e da chi prima avuta egli l’avea,<br />
          non credo che bisogni ir replicando.<br />
          Ella la tolse, non però sapendo<br />
          che fosse del valor ch’era, stupendo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="49">
    <p>Senza scudiero e senza compagnia<br />
          scese dal monte, e si pose in camino<br />
          verso Parigi alla più dritta via,<br />
          ove era dianzi il campo saracino;<br />
          che la novella ancora non s’udia,<br />
          che l’avesse Rinaldo paladino,<br />
          aiutandolo Carlo e Malagigi,<br />
          fatto tor da l’assedio di Parigi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="50">
    <p>Lasciati avea i Cadurci e la cittade<br />
          di Caorse alle spalle, e tutto ’l monte<br />
          ove nasce Dordona, e le contrade<br />
          scopria di Monferrante e di Clarmonte,<br />
          quando venir per le medesme strade<br />
          vide una donna di benigna fronte,<br />
          ch’uno scudo all’arcione avea attaccato;<br />
          e le venian tre cavallieri a lato.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="51">
    <p>Altre donne e scudier venivano anco,<br />
          qual dietro e qual dinanzi, in lunga schiera.<br />
          Domandò ad un che le passò da fianco,<br />
          la figliola d’Amon, chi la donna era;<br />
          e quel le disse: – Al re del popul franco<br />
          questa donna mandata messaggiera<br />
          fin di là dal polo artico, è venuta<br />
          per lungo mar da l’Isola Perduta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="52">
    <p>Altri Perduta, altri ha nomata Islanda<br />
          l’isola, donde la regina d’essa,<br />
          di beltà sopra ogni beltà miranda,<br />
          dal ciel non mai, se non a lei, concessa,<br />
          lo scudo che vedete, a Carlo manda;<br />
          ma ben con patto e condizione espressa,<br />
          ch’al miglior cavallier lo dia, secondo<br />
          il suo parer, ch’oggi si trovi al mondo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="53">
    <p>Ella, come si stima, e come in vero<br />
          è la più bella donna che mai fosse,<br />
          così vorria trovare un cavalliero<br />
          che sopra ogn’altro avesse ardire e posse:<br />
          perché fondato e fisso è il suo pensiero,<br />
          da non cader per cento mila scosse,<br />
          che sol chi terrà in arme il primo onore,<br />
          abbia d’esser suo amante e suo signore.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="54">
    <p>Spera ch’in Francia, alla famosa corte<br />
          di Carlo Magno, il cavallier si trove,<br />
          che d’esser più d’ogn’altro ardito e forte<br />
          abbia fatto veder con mille prove.<br />
          I tre che son con lei come sue scorte,<br />
          re sono tutti, e dirovvi anco dove:<br />
          uno in Svezia, uno in Gotia, in Norvegia uno,<br />
          che pochi pari in arme hanno o nessuno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="55">
    <p>Questi tre, la cui terra non vicina,<br />
          ma men lontana è all’Isola Perduta<br />
          (detta così, perché quella marina<br />
          da pochi naviganti è conosciuta),<br />
          erano amanti, e son, de la regina,<br />
          e a gara per moglier l’hanno voluta;<br />
          e per aggradir lei, cose fatt’hanno,<br />
          che, fin che giri il ciel, dette saranno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="56">
    <p>Ma né questi ella, né alcun altro vuole,<br />
          ch’al mondo in arme esser non creda il primo.<br />
          «Ch’abbiate fatto prove» lor dir suole<br />
          «in questi luoghi appresso, poco istimo;<br />
          e s’un di voi, qual fra le stelle il sole,<br />
          fra gli altri duo sarà, ben lo sublimo:<br />
          ma non però che tenga il vanto parme<br />
          del miglior cavallier ch’oggi port’arme.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="57">
    <p>A Carlo Magno, il quale io stimo e onoro<br />
          pel più savio signor ch’al mondo sia,<br />
          son per mandare un ricco scudo d’oro,<br />
          con patto e condizion ch’esso lo dia<br />
          al cavalliero il quale abbia fra loro<br />
          il vanto e il primo onor di gagliardia.<br />
          Sia il cavalliero o suo vasallo o d’altri,<br />
          il parer di quel re vo’ che mi scaltri.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="58">
    <p>Se, poi che Carlo avrà lo scudo avuto,<br />
          e l’avrà dato a quel sì ardito e forte,<br />
          che d’ogn’altro migliore abbia creduto,<br />
          che ’n sua si trovi o in alcun’altra corte,<br />
          uno di voi sarà, che con l’aiuto<br />
          di sua virtù lo scudo mi riporte;<br />
          porrò in quello ogni amore, ogni disio,<br />
          e quel sarà il marito e ’l signor mio».<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="59">
    <p>Queste parole han qui fatto venire<br />
          questi tre re dal mar tanto discosto,<br />
          che riportarne lo scudo, o morire<br />
          per man di chi l’avrà, s’hanno proposto. –<br />
          Ste’ molto attenta Bradamante a udire<br />
          quanto le fu da lo scudier risposto;<br />
          il qual poi l’entrò inanzi, e così punse<br />
          il suo cavallo, che i compagni giunse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="60">
    <p>Dietro non gli galoppa né gli corre<br />
          ella; ch’adagio il suo camin dispensa,<br />
          e molte cose tuttavia discorre,<br />
          che son per accadere: e in somma pensa<br />
          che questo scudo in Francia sia per porre<br />
          discordia e rissa e nimicizia immensa<br />
          fra paladini et altri, se vuol Carlo<br />
          chiarir chi sia il miglior, e a colui darlo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="61">
    <p>Le preme il cor questo pensier; ma molto<br />
          più le lo preme e strugge in peggior guisa<br />
          quel ch’ebbe prima, di Ruggier, che tolto<br />
          il suo amor le abbia e datolo a Marfisa.<br />
          Ogni suo senso in questo è sì sepolto,<br />
          che non mira la strada, né divisa<br />
          ove arrivar, né se troverà inanzi<br />
          commodo albergo ove la notte stanzi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="62">
    <p>Come nave, che vento da la riva<br />
          o qualch’altro accidente abbia disciolta,<br />
          va di nochiero e di governo priva<br />
          ove la porti o meni il fiume in volta;<br />
          così l’amante giovane veniva,<br />
          tutta a pensare al suo Ruggier rivolta,<br />
          ove vuol Rabican; che molte miglia<br />
          lontano è il cor che de’ girar la briglia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="63">
    <p>Leva al fin gli occhi, e vede il sol che ’l tergo<br />
          avea mostrato alle città di Bocco,<br />
          e poi s’era attuffato, come il mergo,<br />
          in grembo alla nutrice oltr’a Marocco:<br />
          e se disegna che la frasca albergo<br />
          le dia ne’ campi, fa pensier di sciocco;<br />
          che soffia un vento freddo, e l’aria grieve<br />
          pioggia la notte le minaccia o nieve.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="64">
    <p>Con maggior fretta fa movere il piede<br />
          al suo cavallo; e non fece via molta,<br />
          che lasciar le campagne a un pastor vede,<br />
          che s’avea la sua gregge inanzi tolta.<br />
          La donna lui con molta instanzia chiede<br />
          che le ’nsegni ove possa esser raccolta<br />
          o ben o mal; che mal sì non s’alloggia,<br />
          che non sia peggio star fuori alla pioggia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="65">
    <p>Disse il pastore: – Io non so loco alcuno<br />
          ch’io vi sappia insegnar, se non lontano<br />
          più di quattro o di sei leghe, for ch’uno<br />
          che si chiama la rocca di Tristano.<br />
          Ma d’alloggiarvi non succede a ognuno;<br />
          perché bisogna, con la lancia in mano<br />
          che se l’acquisti e che se la difenda<br />
          il cavallier che d’alloggiarvi intenda.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="66">
    <p>Se, quando arriva un cavallier, si trova<br />
          vota la stanza, il castellan l’accetta;<br />
          ma vuol, se sopravien poi gente nuova,<br />
          ch’uscir fuori alla giostra gli prometta.<br />
          Se non vien, non accade che si mova:<br />
          se vien, forza è che l’arme si rimetta<br />
          e con lui giostri, e chi di lor val meno,<br />
          ceda l’albergo et esca al ciel sereno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="67">
    <p>Se duo, tre, quattro o più guerrieri a un tratto<br />
          vi giungon prima, in pace albergo v’hanno;<br />
          e chi di poi vien solo, ha peggior patto,<br />
          perché seco giostrar quei più lo fanno.<br />
          Così, se prima un sol si sarà fatto<br />
          quivi alloggiar, con lui giostrar voranno<br />
          i duo, tre, quattro o più che verran dopo;<br />
          sì che, s’avrà valor, gli fia a grande uopo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="68">
    <p>Non men, se donna capita o donzella,<br />
          accompagnata o sola a questa rocca,<br />
          e poi v’arrivi un’altra, alla più bella<br />
          l’albergo, et alla men star di fuor tocca. –<br />
          Domanda Bradamante ove sia quella;<br />
          e il buon pastor non pur dice con bocca,<br />
          ma le dimostra il loco anco con mano,<br />
          da cinque o da sei miglia indi lontano.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="69">
    <p>La donna, ancor che Rabican ben trotte,<br />
          solecitar però non lo sa tanto<br />
          per quelle vie tutte fangose e rotte<br />
          da la stagion ch’era piovosa alquanto,<br />
          che prima arrivi, che la cieca notte<br />
          fatt’abbia oscuro il mondo in ogni canto.<br />
          Trovò chiusa la porta; e a chi n’avea<br />
          la guardia disse ch’alloggiar volea.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="70">
    <p>Rispose quel, ch’era occupato il loco<br />
          da donne e da guerrier che venner dianzi,<br />
          e stavano aspettando intorno al fuoco<br />
          che posta fosse lor la cena inanzi.<br />
          – Per lor non credo l’avrà fatta il cuoco,<br />
          s’ella v’è ancor, né l’han mangiata inanzi: –<br />
          disse la donna – or va, che qui gli attendo;<br />
          che so l’usanza, e di servarla intendo. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="71">
    <p>Parte la guardia, e porta l’imbasciata<br />
          là dove i cavallier stanno a grand’agio,<br />
          la qual non poté lor troppo esser grata,<br />
          ch’all’aer li fa uscir freddo e malvagio;<br />
          et era una gran pioggia incomminciata.<br />
          Si levan pure, e piglian l’arme adagio:<br />
          restano gli altri; e quei non troppo in fretta<br />
          escono insieme ove la donna aspetta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="72">
    <p>Eran tre cavallier che valean tanto,<br />
          che pochi al mondo valean più di loro;<br />
          et eran quei che ’l dì medesmo a canto<br />
          veduti a quella messaggiera foro;<br />
          quei ch’in Islanda s’avean dato vanto<br />
          di Francia riportar lo scudo d’oro:<br />
          e perché avean meglio i cavalli punti,<br />
          prima di Bradamante erano giunti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="73">
    <p>Di loro in arme pochi eran migliori,<br />
          ma di quei pochi ella sarà ben l’una;<br />
          ch’a nessun patto rimaner di fuori<br />
          quella notte intendea molle e digiuna.<br />
          Quei dentro alle finestre e ai corridori<br />
          miran la giostra al lume de la luna,<br />
          che mal grado de’ nugoli lo spande<br />
          e fa veder, ben che la pioggia è grande.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="74">
    <p>Come s’allegra un bene acceso amante<br />
          ch’ai dolci furti per entrar si trova,<br />
          quando al fin senta dopo indugie tante,<br />
          che ’l taciturno chiavistel si muova;<br />
          così volontarosa Bradamante<br />
          di far di sé coi cavallieri prova,<br />
          s’allegrò quando udì le porte aprire,<br />
          calare il ponte, e fuor li vide uscire.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="75">
    <p>Tosto che fuor del ponte i guerrier vede<br />
          uscire insieme o con poco intervallo,<br />
          si volge a pigliar campo, e di poi riede<br />
          cacciando a tutta briglia il buon cavallo,<br />
          e la lancia arrestando, che le diede<br />
          il suo cugin, che non si corre in fallo,<br />
          che fuor di sella è forza che trabocchi,<br />
          se fosse Marte, ogni guerrier che tocchi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="76">
    <p>Il re di Svezia, che primier si mosse,<br />
          fu primier anco a riversciarsi al piano:<br />
          con tanta forza l’elmo gli percosse<br />
          l’asta che mai non fu abbassata invano.<br />
          Poi corse il re di Gotia, e ritrovosse<br />
          coi piedi in aria al suo destrier lontano.<br />
          Rimase il terzo sottosopra volto,<br />
          ne l’acqua e nel pantan mezzo sepolto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="77">
    <p>Tosto ch’ella ai tre colpi tutti gli ebbe<br />
          fatto andar coi piedi alti e i capi bassi,<br />
          alla rocca ne va, dove aver debbe<br />
          la notte albergo; ma prima che passi,<br />
          v’è chi la fa giurar che n’uscirebbe,<br />
          sempre ch’a giostrar fuori altri chiamassi.<br />
          Il signor de là dentro, che ’l valore<br />
          ben n’ha veduto, le fa grande onore.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="78">
    <p>Così le fa la donna che venuta<br />
          era con quegli tre quivi la sera,<br />
          come io dicea, da l’Isola Perduta,<br />
          mandata al re di Francia messaggiera.<br />
          Cortesemente a lei che la saluta,<br />
          sì come graziosa e affabil era,<br />
          si leva incontra, e con faccia serena<br />
          piglia per mano, e seco al fuoco mena.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="79">
    <p>La donna, cominciando a disarmarsi,<br />
          s’avea lo scudo e dipoi l’elmo tratto;<br />
          quando una cuffia d’oro, in che celarsi<br />
          soleano i capei lunghi e star di piatto,<br />
          uscì con l’elmo; onde caderon sparsi<br />
          giù per le spalle, e la scopriro a un tratto<br />
          e la feron conoscer per donzella,<br />
          non men che fiera in arme, in viso bella.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="80">
    <p>Quale al cader de le cortine suole<br />
          parer fra mille lampade la scena,<br />
          d’archi e di più d’una superba mole,<br />
          d’oro e di statue e di pitture piena;<br />
          o come suol fuor de la nube il sole<br />
          scoprir la faccia limpida e serena:<br />
          così, l’elmo levandosi dal viso,<br />
          mostrò la donna aprisse il paradiso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="81">
    <p>Già son cresciute e fatte lunghe in modo<br />
          le belle chiome che tagliolle il frate,<br />
          che dietro al capo ne può fare un nodo,<br />
          ben che non sian come son prima state.<br />
          Che Bradamante sia, tien fermo e sodo<br />
          (che ben l’avea veduta altre fiate)<br />
          il signor de la rocca; e più che prima<br />
          or l’accarezza e mostra farne stima.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="82">
    <p>Siedono al fuoco, e con giocondo e onesto<br />
          ragionamento dan cibo all’orecchia,<br />
          mentre, per ricreare ancora il resto<br />
          del corpo, altra vivanda s’apparecchia.<br />
          La donna all’oste domandò se questo<br />
          modo d’albergo è nuova usanza o vecchia,<br />
          e quando ebbe principio, e chi la pose;<br />
          e ’l cavalliero a lei così rispose:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="83">
    <p>– Nel tempo che regnava Fieramonte,<br />
          Clodione, il figliuolo, ebbe una amica<br />
          leggiadra e bella e di maniere conte<br />
          quant’altra fosse a quella etade antica;<br />
          la quale amava tanto, che la fronte<br />
          non rivolgea da lei, più che si dica<br />
          che facesse da Ione il suo pastore,<br />
          perch’avea ugual la gelosia all’amore.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="84">
    <p>Qui la tenea; che ’l luogo avuto in dono<br />
          avea dal padre, e raro egli n’uscia;<br />
          e con lui dieci cavallier ci sono,<br />
          e dei miglior di Francia tuttavia.<br />
          Qui stando, venne a capitarci il buono<br />
          Tristano, et una donna in compagnia,<br />
          liberata da lui poch’ore inante,<br />
          che traea presa a forza un fier gigante.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="85">
    <p>Tristano ci arrivò che ’l sol già volto<br />
          avea le spalle ai liti di Siviglia;<br />
          e domandò qui dentro esser raccolto,<br />
          perché non c’è altra stanza a dieci miglia.<br />
          Ma Clodion, che molto amava e molto<br />
          era geloso, in somma si consiglia<br />
          che forestier, sia chi si voglia, mentre<br />
          ci stia la bella donna, qui non entre.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="86">
    <p>Poi che con lunghe et iterate preci<br />
          non poté aver qui albergo il cavalliero:<br />
          «Or quel che far con prieghi io non ti feci,<br />
          che ’l facci » disse «tuo mal grado, spero».<br />
          E sfidò Clodion con tutti i dieci<br />
          che tenea appresso, e con un grido altiero<br />
          se gli offerse con lancia e spada in mano<br />
          provar che discortese era e villano;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="87">
    <p>con patto, che se fa che con lo stuolo<br />
          suo cada in terra, et ei stia in sella forte,<br />
          ne la rocca alloggiar vuole egli solo,<br />
          e vuol gli altri serrar fuor de le porte.<br />
          Per non patir quest’onta, va il figliuolo<br />
          del re di Francia a rischio de la morte;<br />
          ch’aspramente percosso cade in terra,<br />
          e cadon gli altri, e Tristan fuor li serra.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="88">
    <p>Entrato ne la rocca, trova quella<br />
          la qual v’ho detta a Clodion sì cara,<br />
          e ch’avea, a par d’ogn’altra, fatto bella<br />
          Natura, a dar bellezze così avara.<br />
          Con lei ragiona: intanto arde e martella<br />
          di fuor l’amante aspra passione amara;<br />
          il qual non differisce a mandar prieghi<br />
          al cavallier, che dar non gli la nieghi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="89">
    <p>Tristano, ancor che lei molto non prezze<br />
          né prezzar, fuor ch’Isotta, altra potrebbe<br />
          (ch’altra né ch’ami vuol né ch’accarezze<br />
          la pozion che già incantata bebbe),<br />
          pur, perché vendicarsi de l’asprezze<br />
          che Clodion gli ha usate si vorebbe:<br />
          «Di far gran torto mi parria» gli disse<br />
          «che tal bellezza del suo albergo uscisse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="90">
    <p>E quando a Clodion dormire incresca<br />
          solo alla frasca, e compagnia domandi,<br />
          una giovane ho meco bella e fresca,<br />
          non però di bellezze così grandi.<br />
          Questa sarò contento che fuor esca,<br />
          e ch’ubbidisca a tutti i suoi comandi;<br />
          ma la più bella mi par dritto e giusto<br />
          che stia con quel di noi ch’è più robusto».<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="91">
    <p>Escluso Clodione e malcontento,<br />
          andò sbuffando tutta notte in volta,<br />
          come s’a quei che ne l’alloggiamento<br />
          dormiano ad agio, fesse egli l’ascolta;<br />
          e molto più che del freddo e del vento,<br />
          si dolea de la donna che gli è tolta.<br />
          La mattina Tristano a cui ne ’ncrebbe,<br />
          gli la rendé, donde il dolor fin ebbe:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="92">
    <p>perché gli disse, e lo fe’ chiaro e certo,<br />
          che qual trovolla, tal gli la rendea;<br />
          e ben che degno era d’ogni onta in merto<br />
          de la discortesia ch’usata avea,<br />
          pur contentar d’averlo allo scoperto<br />
          fatto star tutta notte si volea:<br />
          né l’escusa accettò, che fosse Amore<br />
          stato cagion di così grave errore;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="93">
    <p>ch’Amor de’ far gentile un cor villano,<br />
          e non far d’un gentil contrario effetto.<br />
          Partito che si fu di qui Tristano,<br />
          Clodion non ste’ molto a mutar tetto;<br />
          ma prima consegnò la rocca in mano<br />
          a un cavallier, che molto gli era accetto,<br />
          con patto ch’egli e chi da lui venisse,<br />
          quest’uso in albergar sempre seguisse:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="94">
    <p>che ’l cavallier ch’abbia maggior possanza,<br />
          e la donna beltà, sempre ci alloggi;<br />
          e chi vinto rimar, voti la stanza,<br />
          dorma sul prato, o altrove scenda e poggi.<br />
          E finalmente ci fe’ por l’usanza<br />
          che vedete durar fin al dì d’oggi. –<br />
          Or, mentre il cavallier questo dicea,<br />
          lo scalco por la mensa fatto avea.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="95">
    <p>Fatto l’avea ne la gran sala porre,<br />
          di che non era al mondo la più bella;<br />
          indi con torchi accesi venne a torre<br />
          le belle donne, e le condusse in quella.<br />
          Bradamante, all’entrar, con gli occhi scorre,<br />
          e similmente fa l’altra donzella;<br />
          e tutte piene le superbe mura<br />
          veggon di nobilissima pittura.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="96">
    <p>Di sì belle figure è adorno il loco,<br />
          che per mirarle oblian la cena quasi,<br />
          ancor che ai corpi non bisogni poco,<br />
          pel travaglio del dì lassi rimasi,<br />
          e lo scalco si doglia e doglia il coco,<br />
          che i cibi lascin raffreddar nei vasi.<br />
          Pur fu chi disse: – Meglio fia che voi<br />
          pasciate prima il ventre, e gli occhi poi. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="97">
    <p>S’erano assisi, e porre alle vivande<br />
          voleano man, quando il signor s’avide<br />
          che l’alloggiar due donne è un error grande:<br />
          l’una ha da star, l’altra convien che snide.<br />
          Stia la più bella, e la men fuor si mande,<br />
          dove la pioggia bagna e ’l vento stride.<br />
          Perché non vi son giunte amendue a un’ora,<br />
          l’una ha a partire, e l’altra a far dimora.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="98">
    <p>Chiama duo vecchi, e chiama alcune sue<br />
          donne di casa, a tal giudizio buone;<br />
          e le donzelle mira, e di lor due<br />
          chi la più bella sia, fa paragone.<br />
          Finalmente parer di tutti fue<br />
          ch’era più bella la figlia d’Amone;<br />
          e non men di beltà l’altra vincea,<br />
          che di valore i guerrier vinti avea.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="99">
    <p>Alla donna d’Islanda, che non sanza<br />
          molta sospizion stava di questo,<br />
          il signor disse: – Che servian l’usanza,<br />
          non v’ha, donna, a parer se non onesto.<br />
          A voi convien procacciar d’altra stanza,<br />
          quando a noi tutti è chiaro e manifesto<br />
          che costei di bellezze e di sembianti,<br />
          ancor ch’inculta sia, vi passa inanti. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="100">
    <p>Come si vede in un momento oscura<br />
          nube salir d’umida valle al cielo,<br />
          che la faccia che prima era sì pura<br />
          cuopre del sol con tenebroso velo;<br />
          così la donna alla sentenzia dura<br />
          che fuor la caccia ove è la pioggia e ’l gielo,<br />
          cangiar si vide, e non parer più quella<br />
          che fu pur dianzi sì gioconda e bella.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="101">
    <p>S’impallidisce, e tutta cangia in viso,<br />
          che tal sentenza udir poco le aggrada.<br />
          Ma Bradamante con un saggio aviso,<br />
          che per pietà non vuol che se ne vada,<br />
          rispose: – A me non par che ben deciso,<br />
          né che ben giusto alcun giudicio cada,<br />
          ove prima non s’oda quanto nieghi<br />
          la parte o affermi, e sue ragioni alleghi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="102">
    <p>Io ch’a difender questa causa toglio,<br />
          dico: o più bella o men ch’io sia di lei,<br />
          non venni come donna qui, né voglio<br />
          che sian di donna ora i progressi miei.<br />
          Ma chi dirà, se tutta non mi spoglio,<br />
          s’io sono o s’io non son quel ch’è costei?<br />
          E quel che non si sa non si de’ dire,<br />
          e tanto men, quando altri n’ha a patire.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="103">
    <p>Ben son degli altri ancor, c’hanno le chiome<br />
          lunghe, com’io, né donne son per questo.<br />
          Se come cavallier la stanza, o come<br />
          donna acquistata m’abbia, è manifesto:<br />
          perché dunque volete darmi nome<br />
          di donna, se di maschio è ogni mio gesto?<br />
          La legge vostra vuol che ne sian spinte<br />
          donne da donne, e non da guerrier vinte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="104">
    <p>Poniamo ancor, che, come a voi pur pare,<br />
          io donna sia (che non però il concedo),<br />
          ma che la mia beltà non fosse pare<br />
          a quella di costei; non però credo<br />
          che mi vorreste la mercé levare<br />
          di mia virtù, se ben di viso io cedo.<br />
          Perder per men beltà giusto non parmi<br />
          quel c’ho acquistato per virtù con l’armi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="105">
    <p>E quando ancor fosse l’usanza tale,<br />
          che chi perde in beltà ne dovesse ire,<br />
          io ci vorrei restare, o bene o male<br />
          che la mia ostinazion dovesse uscire.<br />
          Per questo, che contesa diseguale<br />
          è tra me e questa donna, vo’ inferire<br />
          che, contendendo di beltà, può assai<br />
          perdere, e meco guadagnar non mai.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="106">
    <p>E se guadagni e perdite non sono<br />
          in tutti pari, ingiusto è ogni partito:<br />
          sì ch’a lei per ragion, sì ancor per dono<br />
          spezial, non sia l’albergo proibito.<br />
          E s’alcuno di dir che non sia buono<br />
          e dritto il mio giudizio sarà ardito,<br />
          sarò per sostenergli a suo piacere,<br />
          che ’l mio sia vero, e falso il suo parere. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="107">
    <p>La figliuola d’Amon, mossa a pietade<br />
          che questa gentil donna debba a torto<br />
          esser cacciata ove la pioggia cade,<br />
          ove né tetto, ove né pure è un sporto,<br />
          al signor de l’albergo persuade<br />
          con ragion molte e con parlare accorto,<br />
          ma molto più con quel ch’al fin concluse,<br />
          che resti cheto e accetti le sue scuse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="108">
    <p>Qual sotto il più cocente ardore estivo,<br />
          quando di ber più desiosa è l’erba,<br />
          il fior ch’era vicino a restar privo<br />
          di tutto quell’umor ch’in vita il serba,<br />
          sente l’amata pioggia e si fa vivo;<br />
          così, poi che difesa sì superba<br />
          si vide apparecchiar la messaggiera,<br />
          lieta e bella tornò come prim’era.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="109">
    <p>La cena, stata lor buon pezzo avante,<br />
          né ancor pur tocca, al fin godersi in festa,<br />
          senza che più di cavalliero errante<br />
          nuova venuta fosse lor molesta.<br />
          La goder gli altri, ma non Bradamante,<br />
          pure all’usanza addolorata e mesta;<br />
          che quel timor, che quel sospetto ingiusto<br />
          che sempre avea nel cor, le tollea il gusto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="110">
    <p>Finita ch’ella fu (che saria forse<br />
          stata più lunga, se ’l desir non era<br />
          di cibar gli occhi), Bradamante sorse,<br />
          e sorse appresso a lei la messaggiera.<br />
          Accennò quel signore ad un che corse,<br />
          e prestamente allumò molta cera,<br />
          che splender fe’ la sala in ogni canto.<br />
          Quel che seguì, dirò ne l’altro canto.<br />
  </div>
</div>

<script>
  document.querySelectorAll('.annotated').forEach(function(el) {
    const tooltip = document.createElement('div');
    tooltip.className = 'tooltip';
    tooltip.innerText = el.dataset.annotation;
    el.appendChild(tooltip);

    el.addEventListener('mouseenter', function() {
      tooltip.style.display = 'block';
      const rect = el.getBoundingClientRect();
      tooltip.style.left = (el.offsetWidth / 2) + 'px';
      tooltip.style.top = '1.5em';
    });

    el.addEventListener('mouseleave', function() {
      tooltip.style.display = 'none';
    });
  });
</script>

</body>
</html>

