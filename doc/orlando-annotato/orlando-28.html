<!DOCTYPE html>
<html lang="it">
<head>
<meta charset="UTF-8">
<title>Annotated Orlando Furioso</title>
<style>
  body {
    font-family: "Garamond", "Georgia", serif;
    line-height: 1.6;
    margin: 2em auto;
    max-width: 900px;
    counter-reset: octave;
  }

  .octave-wrapper {
    display: flex;
    align-items: flex-start;
    margin-bottom: 1.8em;
  }

  .margin-note {
    flex: 0 0 180px;         /* width of margin column */
    font-size: 0.9em;
    color: #666;
    padding-right: 1em;
    border-right: 1px solid #ddd;
    margin-right: 1em;
  }

  .octave {
    flex: 1;
    counter-increment: octave;
  }

  .octave::before {
    content: "Ottava " counter(octave);
    display: block;
    font-weight: bold;
    color: #444;
    margin-bottom: 0.3em;
  }

  .annotated {
    color: #0044cc;
    cursor: pointer;
    position: relative;
  }

  /* tooltip styling */
  .tooltip {
    position: absolute;
    background: #fff8c6;
    border: 1px solid #e0d97a;
    padding: 6px 10px;
    border-radius: 6px;
    box-shadow: 1px 2px 6px rgba(0, 0, 0, 0.2);
    font-size: 0.9em;
    width: 250px;
    max-width: 500px;
    z-index: 100;
    display: none;
    white-space: normal; /* allows wrapping */

  }
</style>
</head>
<body>
<table>
<tr><td><h1><center>Orlando Furioso: Canto XXVIII (annotato)</center></h1></td></tr>
<td><br></td>
<tr><td><table>
<tr><td align="left"><h2><a href="orlando-27.html">Prev. (Canto XXVII)</a></h2></td><td align="right"><h2><a href="orlando-29.html">Next. (Canto XXIX)</h2></a></td></tr>
</table></td></tr>
</table>
  </div>
</div>

<div class="octave-wrapper">
  <div class="margin-note">

  </div>  <div class="octave" number="1">
    <p>Molti consigli de le donne sono<br />
        meglio improviso, ch’a pensarvi, usciti;<br />
        che questo è speziale e proprio dono<br />
        fra tanti e tanti lor dal ciel largiti.<br />
        Ma può mal quel degli uomini esser buono,<br />
        che maturo discorso non aiti,<br />
        ove non s’abbia a ruminarvi sopra<br />
        speso alcun tempo e molto studio et opra.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="2">
    <p>Parve, e non fu però buono il consiglio<br />
        di Malagigi, ancor che (come ho detto)<br />
        per questo di grandissimo periglio<br />
        liberassi il cugin suo Ricciardetto.<br />
        A levare indi Rodomonte e il figlio<br />
        del re Agrican, lo spirto avea constretto,<br />
        non avvertendo che sarebbon tratti<br />
        dove i cristian ne rimarrian disfatti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="3">
    <p>Ma se spazio a pensarvi avesse avuto,<br />
        creder si può che dato similmente<br />
        al suo cugino avria debito aiuto,<br />
        né fatto danno alla cristiana gente.<br />
        Commandare allo spirto avria potuto,<br />
        ch’alla via di levante o di ponente<br />
        sì dilungata avesse la donzella,<br />
        che non n’udisse Francia più novella.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="4">
    <p>Così gli amanti suoi l’avrian seguita,<br />
        come a Parigi, anco in ogn’altro loco;<br />
        ma fu questa avvertenza inavvertita<br />
        da Malagigi, per pensarvi poco:<br />
        e la Malignità dal ciel bandita,<br />
        che sempre vorria sangue e strage e fuoco,<br />
        prese la via donde più Carlo afflisse,<br />
        poi che nessuna il mastro gli prescrisse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="5">
    <p>Il palafren ch’avea il demonio al fianco,<br />
        portò la spaventata Doralice,<br />
        che non poté arrestarla fiume, e manco<br />
        fossa, bosco, palude, erta o pendice;<br />
        fin che per mezzo il campo inglese e franco,<br />
        e l’altra moltitudine fautrice<br />
        de l’insegne di Cristo, rassegnata<br />
        non l’ebbe al padre suo re di Granata.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="6">
    <p>Rodomonte col figlio d’Agricane<br />
        la seguitaro il primo giorno un pezzo,<br />
        che le vedean le spalle, ma lontane:<br />
        di vista poi perderonla da sezzo,<br />
        e venner per la traccia, come il cane<br />
        la lepre o il capriol trovare avezzo;<br />
        né si fermar, che furo in parte, dove<br />
        di lei ch’era col padre ebbono nuove.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="7">
    <p>Guardati, Carlo, che ’l ti viene adosso<br />
        tanto furor, ch’io non ti veggo scampo:<br />
        né questi pur, ma ’l re Gradasso è mosso<br />
        con Sacripante a danno del tuo campo.<br />
        Fortuna, per toccarti fin all’osso,<br />
        ti tolle a un tempo l’uno e l’altro lampo,<br />
        di forza e di saper, che vivea teco;<br />
        e tu rimaso in tenebre sei cieco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="8">
    <p>Io ti dico d’Orlando e di Rinaldo;<br />
        che l’uno al tutto furioso e folle,<br />
        al sereno, alla pioggia, al freddo, al caldo,<br />
        nudo va discorrendo il piano e ’l colle:<br />
        l’altro, con senno non troppo più saldo,<br />
        d’appresso al gran bisogno ti si tolle;<br />
        che non trovando Angelica in Parigi,<br />
        si parte, e va cercandone vestigi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="9">
    <p>Un fraudolente vecchio incantatore<br />
        gli fe’ (come a principio vi si disse)<br />
        creder per un fantastico suo errore,<br />
        che con Orlando Angelica venisse:<br />
        onde di gelosia tocco nel core,<br />
        de la maggior ch’amante mai sentisse,<br />
        venne a Parigi, e come apparve in corte,<br />
        d’ire in Bretagna gli toccò per sorte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="10">
    <p>Or fatta la battaglia onde portonne<br />
        egli l’onor d’aver chiuso Agramante,<br />
        tornò a Parigi, e monister di donne<br />
        e case e rocche cercò tutte quante.<br />
        Se murata non è tra le colonne,<br />
        l’avria trovata il curioso amante.<br />
        Vedendo al fin ch’ella non v’è né Orlando,<br />
        amenduo va con gran disio cercando.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="11">
    <p>Pensò che dentro Anglante o dentro a Brava<br />
        se la godesse Orlando in festa e in giuoco;<br />
        e qua e là per ritrovarla andava,<br />
        né in quel la ritrovò né in questo loco.<br />
        A Parigi di nuovo ritornava,<br />
        pensando che tardar dovesse poco<br />
        di capitare il paladino al varco;<br />
        che ’l suo star fuor non era senza incarco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="12">
    <p>Un giorno o duo ne la città soggiorna<br />
        Rinaldo; e poi ch’Orlando non arriva,<br />
        or verso Anglante or verso Brava torna,<br />
        cercando se di lui novella udiva.<br />
        Cavalca e quando annotta e quando aggiorna,<br />
        alla fresca alba e all’ardente ora estiva;<br />
        e fa al lume del sole e de la luna,<br />
        dugento volte questa via, non ch’una.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="13">
    <p>Ma l’antiquo aversario, il qual fece Eva<br />
        all’interdetto pome alzar la mano,<br />
        a Carlo un giorno i lividi occhi leva,<br />
        che ’l buon Rinaldo era da lui lontano;<br />
        e vedendo la rotta che poteva<br />
        darsi in quel punto al populo cristiano,<br />
        quanta eccellenzia d’arme al mondo fusse<br />
        fra tutti i Saracini, ivi condusse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="14">
    <p>Al re Gradasso e al buon re Sacripante,<br />
        ch’eran fatti compagni all’uscir fuore<br />
        de la piena d’error casa d’Atlante,<br />
        di venire in soccorso messe in core<br />
        alle genti assediate d’Agramante,<br />
        e a distruzion di Carlo imperatore:<br />
        et egli per l’incognite contrade<br />
        fe’ lor la scorta e agevolò le strade.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="15">
    <p>Et ad un altro suo diede negozio<br />
        d’affrettar Rodomonte e Mandricardo<br />
        per le vestigie donde l’altro sozio<br />
        a condur Doralice non è tardo.<br />
        Ne manda ancora un altro, perché in ozio<br />
        non stia Marfisa né Ruggier gagliardo;<br />
        ma chi guidò l’ultima coppia tenne<br />
        la briglia più, né quando gli altri venne.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="16">
    <p>La coppia di Marfisa e di Ruggiero<br />
        di mezza ora più tarda si condusse;<br />
        però ch’astutamente l’angel nero,<br />
        volendo agli cristian dar de le busse,<br />
        provide che la lite del destriero<br />
        per impedire il suo desir non fusse,<br />
        che rinovata si saria, se giunto<br />
        fosse Ruggiero e Rodomonte a un punto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="17">
    <p>I quattro primi si trovaro insieme<br />
        onde potean veder gli alloggiamenti<br />
        de l’esercito oppresso e di chi ’l preme,<br />
        e le bandiere in che feriano i venti.<br />
        Si consigliaro alquanto; e fur l’estreme<br />
        conclusion dei lor ragionamenti<br />
        di dare aiuto, mal grado di Carlo,<br />
        al re Agramante, e de l’assedio trarlo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="18">
    <p>Stringonsi insieme, e prendono la via<br />
        per mezzo ove s’alloggiano i cristiani,<br />
        gridando Africa e Spagna tuttavia;<br />
        e si scopriro in tutto esser pagani.<br />
        Pel campo, arme, arme risonar s’udia;<br />
        ma menar si sentir prima le mani:<br />
        e de la retroguardia una gran frotta,<br />
        non ch’assalita sia, ma fugge in rotta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="19">
    <p>L’esercito cristian mosso a tumulto<br />
        sozzopra va senza sapere il fatto.<br />
        Estima alcun che sia un usato insulto<br />
        che Svizzari o Guasconi abbino fatto.<br />
        Ma perch’alla più parte è il caso occulto,<br />
        s’aduna insieme ogni nazion di fatto,<br />
        altri a suon di tamburo, altri di tromba:<br />
        grande è ’l rumore, e fin al ciel rimbomba.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="20">
    <p>Il magno imperator, fuor che la testa,<br />
        è tutto armato, e i paladini ha presso;<br />
        e domandando vien che cosa è questa<br />
        che le squadre in disordine gli ha messo;<br />
        e minacciando, or questi or quelli arresta;<br />
        e vede a molti il viso o il petto fesso,<br />
        ad altri insanguinare o il capo o il gozzo;<br />
        alcun tornar con mano o braccio mozzo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="21">
    <p>Giunge più inanzi, e ne ritrova molti<br />
        giacere in terra, anzi in vermiglio lago<br />
        nel proprio sangue orribilmente involti,<br />
        né giovar lor può medico né mago;<br />
        e vede dagli busti i capi sciolti<br />
        e braccia e gambe con crudele imago;<br />
        e ritrova dai primi alloggiamenti<br />
        agli ultimi per tutto uomini spenti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="22">
    <p>Dove passato era il piccol drappello,<br />
        di chiara fama eternamente degno,<br />
        per lunga riga era rimaso quello<br />
        al mondo sempre memorabil segno.<br />
        Carlo mirando va il crudel macello,<br />
        maraviglioso, e pien d’ira e di sdegno,<br />
        come alcuno, in cui danno il fulgur venne,<br />
        cerca per casa ogni sentier che tenne.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="23">
    <p>Non era agli ripari anco arrivato<br />
        del re african questo primiero aiuto,<br />
        che con Marfisa fu da un altro lato<br />
        l’animoso Ruggier sopravenuto.<br />
        Poi ch’una volta o due l’occhio aggirato<br />
        ebbe la degna coppia, e ben veduto<br />
        qual via più breve per soccorrer fosse<br />
        l’assediato signor, ratto si mosse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="24">
    <p>Come quando si dà fuoco alla mina,<br />
        pel lungo solco de la negra polve<br />
        licenziosa fiamma arde e camina<br />
        sì ch’occhio a dietro a pena se le volve;<br />
        e qual si sente poi l’alta ruina<br />
        che ’l duro sasso o il grosso muro solve:<br />
        così Ruggiero e Marfisa veniro,<br />
        e tai ne la battaglia si sentiro.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="25">
    <p>Per lungo e per traverso a fender teste<br />
        incominciaro, e tagliar braccia e spalle,<br />
        de le turbe che male erano preste<br />
        ad espedire e sgombrar loro il calle.<br />
        C’ha notato il passar de le tempeste,<br />
        ch’una parte d’un monte o d’una valle<br />
        offende, e l’altra lascia, s’appresenti<br />
        la via di questi duo fra quelle genti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="26">
    <p>Molti che dal furor di Rodomonte<br />
        e di quegli altri primi eran fuggiti,<br />
        Dio ringraziavan ch’avea lor sì pronte<br />
        gambe concesse, e piedi sì espediti;<br />
        e poi, dando del petto e de la fronte<br />
        in Marfisa e in Ruggier, vedean scherniti,<br />
        come l’uom né per star né per fuggire,<br />
        al suo fisso destin può contradire.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="27">
    <p>Chi fugge l’un pericolo, rimane<br />
        ne l’altro, e paga il fio d’ossa e di polpe.<br />
        Così cader coi figli in bocca al cane<br />
        suol, sperando fuggir, timida volpe,<br />
        poi che la caccia de l’antique tane<br />
        il suo vicin che le dà mille colpe,<br />
        e cautamente con fumo e con fuoco<br />
        turbata l’ha da non temuto loco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="28">
    <p>Negli ripari entrò de’ Saracini<br />
        Marfisa con Ruggiero a salvamento.<br />
        Quivi tutti con gli occhi al ciel supini<br />
        Dio ringraziar del buono avvenimento.<br />
        Or non v’è più timor de’ paladini:<br />
        il più tristo pagan ne sfida cento;<br />
        et è concluso che senza riposo<br />
        si torni a fare il campo sanguinoso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="29">
    <p>Corni, bussoni, timpani moreschi<br />
        empieno il ciel di formidabil suoni:<br />
        ne l’aria tremolare ai venti freschi<br />
        si veggon le bandiere e i gonfaloni.<br />
        Da l’altra parte i capitan carleschi<br />
        stringon con Alamanni e con Britoni<br />
        quei di Francia, d’Italia e d’Inghilterra;<br />
        e si mesce aspra e sanguinosa guerra.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="30">
    <p>La forza del terribil Rodomonte,<br />
        quella di Mandricardo furibondo,<br />
        quella del buon Ruggier, di virtù fonte,<br />
        del re Gradasso, sì famoso al mondo,<br />
        e di Marfisa l’intrepida fronte,<br />
        col re circasso a nessun mai secondo,<br />
        feron chiamar san Gianni e san Dionigi<br />
        al re di Francia, e ritrovar Parigi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="31">
    <p>Di questi cavallieri e di Marfisa<br />
        l’ardire invitto e la mirabil possa<br />
        non fu, Signor, di sorte, non fu in guisa<br />
        ch’imaginar, non che descriver possa.<br />
        Quindi si può stimar che gente uccisa<br />
        fosse quel giorno, e che crudel percossa<br />
        avesse Carlo. Arroge poi con loro,<br />
        con Ferraù più d’un famoso Moro.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="32">
    <p>Molti per fretta s’affogaro in Senna<br />
        (che ’l ponte non potea supplire a tanti),<br />
        e desiar, come Icaro, la penna,<br />
        perché la morte avean dietro e davanti.<br />
        Eccetto Uggieri e il marchese di Vienna,<br />
        i paladin fur presi tutti quanti.<br />
        Olivier ritornò ferito sotto<br />
        la spalla destra, Uggier col capo rotto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="33">
    <p>E se, come Rinaldo e come Orlando,<br />
        lasciato Brandimarte avesse il giuoco,<br />
        Carlo n’andava di Parigi in bando,<br />
        se potea vivo uscir di sì gran fuoco.<br />
        Ciò che poté, fe’ Brandimarte, e quando<br />
        non poté più, diede alla furia loco.<br />
        Così Fortuna ad Agramante arrise,<br />
        ch’un’altra volta a Carlo assedio mise.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="34">
    <p>Di vedovelle i gridi e le querele,<br />
        e d’orfani fanciulli e di vecchi orbi,<br />
        ne l’eterno seren dove Michele<br />
        sedea, salir fuor di questi aer torbi;<br />
        e gli fecion veder come il fedele<br />
        popul preda de’ lupi era e de’ corbi,<br />
        di Francia, d’Inghilterra e di Lamagna,<br />
        che tutta avea coperta la campagna.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="35">
    <p>Nel viso s’arrossì l’angel beato,<br />
        parendogli che mal fosse ubidito<br />
        al Creatore, e si chiamò ingannato<br />
        da la Discordia perfida e tradito.<br />
        D’accender liti tra i pagani dato<br />
        le avea l’assunto, e mal era esequito;<br />
        anzi tutto il contrario al suo disegno<br />
        parea aver fatto, a chi guardava al segno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="36">
    <p>Come servo fedel, che più d’amore<br />
        che di memoria abondi, e che s’aveggia<br />
        aver messo in oblio cosa ch’a core<br />
        quanto la vita e l’anima aver deggia,<br />
        studia con fretta d’emendar l’errore,<br />
        né vuol che prima il suo signor lo veggia;<br />
        così l’angelo a Dio salir non volse,<br />
        se de l’obligo prima non si sciolse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="37">
    <p>Al monister, dove altre volte avea<br />
        la Discordia veduta, drizzò l’ali.<br />
        Trovolla ch’in capitulo sedea<br />
        a nuova elezion degli ufficiali;<br />
        e di veder diletto si prendea,<br />
        volar pel capo a’ frati i breviali.<br />
        Le man le pose l’angelo nel crine,<br />
        e pugna e calci le diè senza fine.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="38">
    <p>Indi le roppe un manico di croce<br />
        per la testa, pel dosso e per le braccia.<br />
        Mercé grida la misera a gran voce,<br />
        e le genocchia al divin nunzio abbraccia.<br />
        Michel non l’abandona, che veloce<br />
        nel campo del re d’Africa la caccia;<br />
        e poi le dice: – Aspettati aver peggio,<br />
        se fuor di questo campo più ti veggio. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="39">
    <p>Come che la Discordia avesse rotto<br />
        tutto il dosso e le braccia, pur temendo<br />
        un’altra volta ritrovarsi sotto<br />
        a quei gran colpi, a quel furor tremendo,<br />
        corre a pigliare i mantici di botto,<br />
        et agli accesi fuochi esca aggiungendo,<br />
        et accendendone altri, fa salire<br />
        da molti cori un alto incendio d’ire.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="40">
    <p>E Rodomonte e Mandricardo e insieme<br />
        Ruggier n’infiamma sì, che inanzi al Moro<br />
        li fa tutti venire, or che non preme<br />
        Carlo i pagani, anzi il vantaggio è loro.<br />
        Le differenzie narrano, et il seme<br />
        fanno saper, da cui produtte foro;<br />
        poi del re si rimettono al parere,<br />
        chi di lor prima il campo debba avere.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="41">
    <p>Marfisa del suo caso anco favella,<br />
        e dice che la pugna vuol finire,<br />
        che cominciò col Tartaro; perch’ella<br />
        provocata da lui vi fu a venire:<br />
        né, per dar loco all’altre, volea quella<br />
        un’ora, non che un giorno, differire;<br />
        ma d’esser prima fa l’instanzia grande,<br />
        ch’alla battaglia il Tartaro domande.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="42">
    <p>Non men vuol Rodomonte il primo campo<br />
        da terminar col suo rival l’impresa,<br />
        che per soccorrer l’africano campo<br />
        ha già interrotta, e fin a qui sospesa.<br />
        Mette Ruggier le sue parole a campo,<br />
        e dice che patir troppo gli pesa<br />
        che Rodomonte il suo destrier gli tenga,<br />
        e ch’a pugna con lui prima non venga.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="43">
    <p>Per più intricarla il Tartaro viene anche,<br />
        e niega che Ruggiero ad alcun patto<br />
        debba l’aquila aver da l’ale bianche;<br />
        e d’ira e di furore è così matto,<br />
        che vuol, quando dagli altri tre non manche,<br />
        combatter tutte le querele a un tratto.<br />
        Né più dagli altri ancor saria mancato,<br />
        se ’l consenso del re vi fosse stato.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="44">
    <p>Con prieghi il re Agramante e buon ricordi<br />
        fa quanto può, perché la pace segua;<br />
        e quando al fin tutti li vede sordi<br />
        non volere assentire a pace o triegua,<br />
        va discorrendo come almen gli accordi<br />
        sì, che l’un dopo l’altro il campo assegua:<br />
        e pel miglior partito al fin gli occorre<br />
        ch’ognuno a sorte il campo s’abbia a torre.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="45">
    <p>Fe’ quattro brevi porre: un Mandricardo<br />
        e Rodomonte insieme scritto avea;<br />
        ne l’altro era Ruggiero e Mandricardo;<br />
        Rodomonte e Ruggier l’altro dicea;<br />
        dicea l’altro Marfisa e Mandricardo.<br />
        Indi all’arbitrio de l’instabil dea<br />
        li fece trarre: e ’l primo fu il signore<br />
        di Sarza a uscir con Mandricardo fuore.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="46">
    <p>Mandricardo e Ruggier fu nel secondo;<br />
        nel terzo fu Ruggiero e Rodomonte;<br />
        restò Marfisa e Mandricardo in fondo,<br />
        di che la donna ebbe turbata fronte.<br />
        Né Ruggier più di lei parve giocondo:<br />
        sa che le forze dei duo primi pronte<br />
        han tra lor da finir le liti, in guisa<br />
        che non ne fia per sé né per Marfisa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="47">
    <p>Giacea, non lungi da Parigi un loco,<br />
        che volgea un miglio o poco meno intorno:<br />
        lo cingea tutto un argine non poco<br />
        sublime, a guisa d’un teatro adorno.<br />
        Un castel già vi fu, ma a ferro e a fuoco<br />
        le mura e i tetti et a ruina andorno.<br />
        Un simil può vederne in su la strada,<br />
        qual volta a Borgo il Parmigiano vada.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="48">
    <p>In questo loco fu la lizza fatta,<br />
        di brevi legni d’ogn’intorno chiusa,<br />
        per giusto spazio quadra, al bisogno atta,<br />
        con due capaci porte, come s’usa.<br />
        Giunto il dì ch’al re par che si combatta<br />
        tra i cavallier che non ricercan scusa,<br />
        furo appresso alle sbarre in ambi i lati<br />
        contra i rastrelli i padiglion tirati.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="49">
    <p>Nel padiglion ch’è più verso ponente<br />
        sta il re d’Algier, ch’ha membra di gigante.<br />
        Gli pon lo scoglio indosso del serpente<br />
        l’ardito Ferraù con Sacripante.<br />
        Il re Gradasso e Falsiron possente<br />
        sono in quell’altro al lato di levante,<br />
        e metton di sua man l’arme troiane<br />
        indosso al successor del re Agricane.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="50">
    <p>Sedeva in tribunale amplo e sublime<br />
        il re d’Africa, e seco era l’Ispano;<br />
        poi Stordilano, e l’altre genti prime<br />
        che riveria l’esercito pagano.<br />
        Beato a chi pon dare argini e cime<br />
        d’arbori stanza che gli alzi dal piano!<br />
        Grande è la calca, e grande in ogni lato<br />
        populo ondeggia intorno al gran steccato.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="51">
    <p>Eran con la regina di Castiglia<br />
        regine e principesse e nobil donne<br />
        d’Aragon, di Granata e di Siviglia,<br />
        e fin di presso all’atlantee colonne:<br />
        tra quai di Stordilan sedea la figlia,<br />
        che di duo drappi avea le ricche gonne,<br />
        l’un d’un rosso mal tinto, e l’altro verde;<br />
        ma ’l primo quasi imbianca e ’l color perde.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="52">
    <p>In abito succinta era Marfisa,<br />
        qual si convenne a donna et a guerriera.<br />
        Termoodonte forse a quella guisa<br />
        vide Ippolita ornarsi e la sua schiera.<br />
        Già, con la cotta d’arme alla divisa<br />
        del re Agramante, in campo venut’era<br />
        l’araldo a far divieto e metter leggi,<br />
        che né in fatto né in detto alcun parteggi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="53">
    <p>La spessa turba aspetta disiando<br />
        la pugna, e spesso incolpa il venir tardo<br />
        dei duo famosi cavallieri; quando<br />
        s’ode dal padiglion di Mandricardo<br />
        alto rumor che vien moltiplicando.<br />
        Or sappiate, Signor, che ’l re gagliardo<br />
        di Sericana e ’l Tartaro possente<br />
        fanno il tumulto e ’l grido che si sente.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="54">
    <p>Avendo armato il re di Sericana<br />
        di sua man tutto il re di Tartaria,<br />
        per porgli al fianco la spada soprana<br />
        che già d’Orlando fu, se ne venia;<br />
        quando nel pome scritto Durindana<br />
        vide, e ’l quartier ch’Almonte aver solia,<br />
        ch’a quel meschin fu tolto ad una fonte<br />
        dal giovenetto Orlando in Aspramonte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="55">
    <p>Vedendola, fu certo ch’era quella<br />
        tanto famosa del signor d’Anglante,<br />
        per cui con grande armata, e la più bella<br />
        che giamai si partisse di Levante,<br />
        soggiogato avea il regno di Castella,<br />
        e Francia vinta esso pochi anni inante:<br />
        ma non può imaginarsi come avenga<br />
        ch’or Mandricardo in suo poter la tenga.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="56">
    <p>e dimandogli se per forza o patto<br />
        l’avesse tolta al conte, e dove e quando.<br />
        e Mandricardo disse ch’avea fatto<br />
        gran battaglia per essa con Orlando;<br />
        e come finto quel s’era poi matto,<br />
        così coprire il suo timor sperando,<br />
        ch’era d’aver continua guerra meco,<br />
        fin che la buona spada avesse seco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="57">
    <p>E dicea ch’imitato avea il castore,<br />
        il qual si strappa i genitali sui,<br />
        vedendosi alle spalle il cacciatore,<br />
        che sa che non ricerca altro da lui.<br />
        Gradasso non udì tutto il tenore,<br />
        che disse: – Non vo’ darla a te né altrui:<br />
        tanto oro, tanto affanno e tanta gente<br />
        ci ho speso, che è ben mia debitamente.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="58">
    <p>Cercati pur fornir d’un’altra spada,<br />
        ch’io voglio questa, e non ti paia nuovo.<br />
        Pazzo o saggio ch’Orlando se ne vada,<br />
        averla intendo, ovunque io la ritrovo.<br />
        Tu senza testimoni in su la strada<br />
        te l’usurpasti: io qui lite ne muovo.<br />
        La mia ragion dirà mia scimitarra,<br />
        e faremo il giudicio ne la sbarra.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="59">
    <p>Prima, di guadagnarla t’apparecchia,<br />
        che tu l’adopri contra a Rodomonte.<br />
        Di comprar prima l’arme è usanza vecchia,<br />
        ch’alla battaglia il cavallier s’affronte. –<br />
        – Più dolce suon non mi viene all’orecchia, –<br />
        rispose alzando il Tartaro la fronte<br />
        – che quando di battaglia alcun mi tenta;<br />
        ma fa che Rodomonte lo consenta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="60">
    <p>Fa che sia tua la prima, e che si tolga<br />
        il re di Sarza la tenzon seconda;<br />
        e non ti dubitar ch’io non mi volga,<br />
        e ch’a te et ad ogni altro io non risponda. –<br />
        Ruggier gridò: – Non vo’ che si disciolga<br />
        il patto, o più la sorte si confonda:<br />
        o Rodomonte in campo prima saglia,<br />
        o sia la sua dopo la mia battaglia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="61">
    <p>Se di Gradasso la ragion prevale,<br />
        prima acquistar che porre in opra l’arme;<br />
        né tu l’aquila mia da le bianche ale<br />
        prima usar dei, che non me ne disarme:<br />
        ma poi ch’è stato il mio voler già tale,<br />
        di mia sentenza non voglio appellarme,<br />
        che sia seconda la battaglia mia,<br />
        quando del re d’Algier la prima sia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="62">
    <p>Se turbarete voi l’ordine in parte,<br />
        io totalmente turbarollo ancora.<br />
        Io non intendo il mio scudo lasciarte,<br />
        se contra me non lo combatti or ora. –<br />
        – Se l’uno e l’altro di voi fosse Marte, –<br />
        rispose Mandricardo irato allora<br />
        – non saria l’un né l’altro atto a vietarme<br />
        la buona spada o quelle nobili arme. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="63">
    <p>E tratto da la colera, aventosse<br />
        col pugno chiuso al re di Sericana;<br />
        e la man destra in modo gli percosse,<br />
        ch’abandonar gli fece Durindana.<br />
        Gradasso, non credendo ch’egli fosse<br />
        di così folle audacia e così insana,<br />
        colto improviso fu, che stava a bada,<br />
        e tolta si trovò la buona spada.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="64">
    <p>Così scornato, di vergogna e d’ira<br />
        nel viso avampa, e par che getti fuoco;<br />
        e più l’afflige il caso e lo martira,<br />
        poi che gli accade in sì palese loco.<br />
        Bramoso di vendetta si ritira,<br />
        a trar la scimitarra, a dietro un poco.<br />
        Mandricardo in sé tanto si confida,<br />
        che Ruggiero anco alla battaglia sfida.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="65">
    <p>– Venite pure inanzi amenduo insieme,<br />
        e vengane pel terzo Rodomonte,<br />
        Africa e Spagna e tutto l’uman seme;<br />
        ch’io son per sempremai volger la fronte. –<br />
        Così dicendo, quel che nulla teme<br />
        mena d’intorno la spada d’Almonte;<br />
        lo scudo imbraccia, disdegnoso e fiero,<br />
        contra Gradasso e contra il buon Ruggiero.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="66">
    <p>– Lascia la cura a me, – dicea Gradasso<br />
        – ch’io guarisca costui de la pazzia. –<br />
        – Per Dio, – dicea Ruggier – non te la lasso,<br />
        ch’esser convien questa battaglia mia. –<br />
        – Va indietro tu! – Vavvi pur tu! – né passo<br />
        però tornando, gridan tuttavia;<br />
        et attaccossi la battaglia in terzo,<br />
        et era per uscirne un strano scherzo,<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="67">
    <p>se molti non si fossero interposti<br />
        a quel furor, non con troppo consiglio;<br />
        ch’a spese lor quasi imparar che costi<br />
        voler altri salvar con suo periglio.<br />
        Né tutto ’l mondo mai gli avria composti,<br />
        se non venia col re d’Ispagna il figlio<br />
        del famoso Troiano, al cui conspetto<br />
        tutti ebbon riverenzia e gran rispetto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="68">
    <p>Si fe’ Agramante la cagione esporre<br />
        di questa nuova lite così ardente:<br />
        poi molto affaticossi per disporre<br />
        che per quella giornata solamente<br />
        a Mandricardo la spada d’Ettorre<br />
        concedesse Gradasso umanamente,<br />
        tanto ch’avesse fin l’aspra contesa<br />
        ch’avea già incontra a Rodomonte presa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="69">
    <p>Mentre studia placarli il re Agramante,<br />
        et or con questo et or con quel ragiona;<br />
        da l’altro padiglion tra Sacripante<br />
        e Rodomonte un’altra lite suona.<br />
        Il re circasso (come è detto inante)<br />
        stava di Rodomonte alla persona,<br />
        et egli e Ferraù gli aveano indotte<br />
        l’arme del suo progenitor Nembrotte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="70">
    <p>Et eran poi venuti ove il destriero<br />
        facea, mordendo, il ricco fren spumoso;<br />
        io dico il buon Frontin, per cui Ruggiero<br />
        stava iracondo e più che mai sdegnoso.<br />
        Sacripante ch’a por tal cavalliero<br />
        in campo avea, mirava curioso<br />
        se ben ferrato e ben guernito e in punto<br />
        era il destrier, come doveasi a punto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="71">
    <p>E venendo a guardargli più a minuto<br />
        i segni, le fattezze isnelle et atte,<br />
        ebbe, fuor d’ogni dubbio, conosciuto<br />
        che questo era il destrier suo Frontalatte,<br />
        che tanto caro già s’avea tenuto,<br />
        per cui già avea mille querele fatte;<br />
        e poi che gli fu tolto, un tempo volse<br />
        sempre ire a piedi: in modo gliene dolse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="72">
    <p>Inanzi Albracca glie l’avea Brunello<br />
        tolto di sotto quel medesmo giorno<br />
        ch’ad Angelica ancor tolse l’annello,<br />
        al conte Orlando Balisarda e ’l corno,<br />
        e la spada a Marfisa: et avea quello,<br />
        dopo che fece in Africa ritorno,<br />
        con Balisarda insieme a Ruggier dato,<br />
        il qual l’avea Frontin poi nominato.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="73">
    <p>Quando conobbe non si apporre in fallo,<br />
        disse il Circasso, al re d’Algier rivolto:<br />
        – Sappi, signor, che questo è mio cavallo,<br />
        ch’ad Albracca di furto mi fu tolto.<br />
        Bene avrei testimoni da provallo;<br />
        ma perché son da noi lontani molto,<br />
        s’alcun lo niega, io gli vo’ sostenere<br />
        con l’arme in man le mie parole vere.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="74">
    <p>Ben son contento, per la compagnia<br />
        in questi pochi dì stata fra noi,<br />
        che prestato il cavallo oggi ti sia,<br />
        ch’io veggo ben che senza far non puoi;<br />
        però con patto, se per cosa mia<br />
        e prestata da me conoscer vuoi:<br />
        altrimente d’averlo non far stima,<br />
        o se non lo combatti meco prima. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="75">
    <p>Rodomonte, del quale un più orgoglioso<br />
        non ebbe mai tutto il mestier de l’arme;<br />
        al quale in esser forte e coraggioso<br />
        alcuno antico d’uguagliar non parme;<br />
        rispose: – Sacripante, ogn’altro ch’oso,<br />
        fuor che tu, fosse in tal modo a parlarme,<br />
        con suo mal si saria tosto avveduto<br />
        che meglio era per lui di nascer muto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="76">
    <p>Ma per la compagnia che, come hai detto,<br />
        novellamente insieme abbiamo presa,<br />
        ti son contento aver tanto rispetto,<br />
        ch’io t’ammonisca a tardar questa impresa,<br />
        fin che de la battaglia veggi effetto,<br />
        che fra il Tartaro e me tosto fia accesa:<br />
        dove porti uno esempio inanzi spero,<br />
        ch’avrai di grazia a dirmi: Abbi il destriero. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="77">
    <p>– Gli è teco cortesia l’esser villano, –<br />
        disse il Circasso pien d’ira e di isdegno<br />
        ma più chiaro ti dico ora e più piano,<br />
        che tu non faccia in quel destrier disegno:<br />
        che te lo defendo io, tanto ch’in mano<br />
        questa vindice mia spada sostegno;<br />
        e metterovi insino l’ugna e il dente,<br />
        se non potrò difenderlo altrimente. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="78">
    <p>Venner da le parole alle contese,<br />
        ai gridi, alle minaccie, alla battaglia,<br />
        che per molt’ira in più fretta s’accese,<br />
        che s’accendesse mai per fuoco paglia.<br />
        Rodomonte ha l’osbergo et ogni arnese,<br />
        Sacripante non ha piastra né maglia;<br />
        ma par (sì ben con lo schermir s’adopra)<br />
        che tutto con la spada si ricuopra.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="79">
    <p>Non era la possanza e la fierezza<br />
        di Rodomonte, ancor ch’era infinita,<br />
        più che la providenza e la destrezza<br />
        con che sue forze Sacripante aita.<br />
        Non voltò ruota mai con più prestezza<br />
        il macigno sovran che ’l grano trita,<br />
        che faccia Sacripante or mano or piede<br />
        di qua di là, dove il bisogno vede.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="80">
    <p>Ma Ferraù, ma Serpentino arditi<br />
        trasson le spade, e si cacciar tra loro,<br />
        dal re Grandonio, da Isolier seguiti,<br />
        da molt’altri signor del popul Moro.<br />
        Questi erano i romori, i quali uditi<br />
        ne l’altro padiglion fur da costoro,<br />
        quivi per accordar venuti invano<br />
        col Tartaro, Ruggiero e ’l Sericano.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="81">
    <p>Venne chi la novella al re Agramante<br />
        riportò certa, come pel destriero<br />
        avea con Rodomonte Sacripante<br />
        incominciato un aspro assalto e fiero.<br />
        Il re, confuso di discordie tante,<br />
        disse a Marsilio: – Abbi tu qui pensiero<br />
        che fra questi guerrier non segua peggio,<br />
        mentre all’altro disordine io proveggio. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="82">
    <p>Rodomonte, che ’l re, suo signor, mira,<br />
        frena l’orgoglio, e torna indietro il passo;<br />
        né con minor rispetto si ritira<br />
        al venir d’Agramante il re circasso.<br />
        Quel domanda la causa di tant’ira<br />
        con real viso e parlar grave e basso:<br />
        e cerca, poi che n’ha compreso il tutto,<br />
        porli d’accordo; e non vi fa alcun frutto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="83">
    <p>Il re circasso il suo destrier non vuole<br />
        ch’al re d’Algier più lungamente resti,<br />
        se non s’umilia tanto di parole,<br />
        che lo venga a pregar che glie lo presti.<br />
        Rodomonte, superbo come suole,<br />
        gli risponde: – Né ’l ciel, né tu faresti<br />
        che cosa che per forza aver potessi,<br />
        da altri, che da me, mai conoscessi. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="84">
    <p>Il re chiede al Circasso, che ragione<br />
        ha nel cavallo, e come gli fu tolto:<br />
        e quel di parte in parte il tutto espone,<br />
        et esponendo s’arrossisce in volto,<br />
        quando gli narra che ’l sottil ladrone,<br />
        ch’in un alto pensier l’aveva colto,<br />
        la sella su quattro aste gli suffolse,<br />
        e di sotto il destrier nudo gli tolse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="85">
    <p>Marfisa che tra gli altri al grido venne,<br />
        tosto che ’l furto del cavallo udì,<br />
        in viso si turbò, che le sovenne<br />
        che perdé la sua spada ella quel dì:<br />
        e quel destrier che parve aver le penne<br />
        da lei fuggendo, riconobbe qui:<br />
        riconobbe anco il buon re Sacripante,<br />
        che non avea riconosciuto inante.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="86">
    <p>Gli altri ch’erano intorno, e che vantarsi<br />
        Brunel di questo aveano udito spesso,<br />
        verso lui cominciaro a rivoltarsi,<br />
        e far palesi cenni ch’era desso;<br />
        Marfisa sospettando, ad informarsi<br />
        da questo e da quell’altro ch’avea appresso,<br />
        tanto che venne a ritrovar che quello<br />
        che le tolse la spada era Brunello:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="87">
    <p>e seppe che pel furto onde era degno<br />
        che gli annodasse il collo un capestro unto,<br />
        dal re Agramante al tingitano regno<br />
        fu, con esempio inusitato, assunto.<br />
        Marfisa, rinfrescando il vecchio sdegno,<br />
        disegnò vendicarsene a quel punto,<br />
        e punir scherni e scorni che per strada<br />
        fatti l’avea sopra la tolta spada.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="88">
    <p>Dal suo scudier l’elmo allacciar si fece;<br />
        che del resto de l’arme era guernita.<br />
        Senza osbergo io non trovo che mai diece<br />
        volte fosse veduta alla sua vita,<br />
        dal giorno ch’a portarlo assuefece<br />
        la sua persona, oltre ogni fede ardita.<br />
        Con l’elmo in capo andò dove fra i primi<br />
        Brunel sedea negli argini sublimi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="89">
    <p>Gli diede a prima giunta ella di piglio<br />
        in mezzo il petto, e da terra levollo,<br />
        come levar suol col falcato artiglio<br />
        talvolta la rapace aquila il pollo;<br />
        e là dove la lite inanzi al figlio<br />
        era del re Troian, così portollo.<br />
        Brunel, che giunto in male man si vede,<br />
        pianger non cessa e domandar mercede.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="90">
    <p>Sopra tutti i rumor, strepiti e gridi,<br />
        di che ’l campo era pien quasi ugualmente,<br />
        Brunel, ch’ora pietade ora sussidi<br />
        domandando venia, così si sente,<br />
        ch’al suono de’ ramarichi e de’ stridi<br />
        si fa d’intorno accor tutta la gente.<br />
        Giunta inanzi al re d’Africa, Marfisa<br />
        con viso altier gli dice in questa guisa:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="91">
    <p>– Io voglio questo ladro tuo vasallo<br />
        con le mie mani impender per la gola,<br />
        perché il giorno medesmo che ’l cavallo<br />
        a costui tolle, a me la spada invola.<br />
        Ma se gli è alcun che voglia dir ch’io fallo,<br />
        facciasi inanzi e dica una parola;<br />
        ch’in tua presenzia gli vo’ sostenere<br />
        che se ne mente, e ch’io fo il mio dovere.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="92">
    <p>Ma perché si potria forse imputarme<br />
        c’ho atteso a farlo in mezzo a tante liti,<br />
        mentre che questi più famosi in arme<br />
        d’altre querele son tutti impediti;<br />
        tre giorni ad impiccarlo io vo’ indugiarme:<br />
        intanto o vieni, o manda chi l’aiti;<br />
        che dopo, se non fia chi me lo vieti,<br />
        farò di lui mille uccellacci lieti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="93">
    <p>Di qui presso a tre leghe a quella torre<br />
        che siede inanzi ad un piccol boschetto,<br />
        senza più compagnia mi vado a porre,<br />
        che d’una mia donzella e d’un valletto.<br />
        S’alcuno ardisce di venirmi a torre<br />
        questo ladron, là venga, ch’io l’aspetto. –<br />
        Così disse ella; e dove disse, prese<br />
        tosto la via, né più risposta attese.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="94">
    <p>Sul collo inanzi del destrier si pone<br />
        Brunel che tuttavia tien per le chiome.<br />
        Piange il misero e grida, e le persone,<br />
        in che sperar solia, chiama per nome.<br />
        Resta Agramante in tal confusione<br />
        di questi intrichi, che non vede come<br />
        poterli sciorre; e gli par via più greve<br />
        che Marfisa Brunel così gli leve.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="95">
    <p>Non che l’apprezzi o che gli porti amore,<br />
        anzi più giorni son che l’odia molto;<br />
        e spesso ha d’impiccarlo avuto in core,<br />
        dopo che gli era stato l’annel tolto.<br />
        Ma questo atto gli par contra il suo onore,<br />
        sì che n’avampa di vergogna in volto.<br />
        Vuole in persona egli seguirla in fretta,<br />
        e a tutto suo poter farne vendetta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="96">
    <p>Ma il re Sobrino, il quale era presente,<br />
        da questa impresa molto il dissuade,<br />
        dicendogli che mal conveniente<br />
        era all’altezza di sua maestade,<br />
        se ben avesse d’esserne vincente<br />
        ferma speranza e certa sicurtade:<br />
        più ch’onor, gli fia biasmo, che si dica<br />
        ch’abbia vinta una femina a fatica.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="97">
    <p>Poco l’onore, e molto era il periglio<br />
        d’ogni battaglia che con lei pigliasse;<br />
        e che gli dava per miglior consiglio,<br />
        che Brunello alle forche aver lasciasse;<br />
        e se credesse ch’uno alzar di ciglio<br />
        a torlo dal capestro gli bastasse,<br />
        non dovea alzarlo, per non contradire<br />
        che s’abbia la giustizia ad esequire.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="98">
    <p>– Potrai mandare un che Marfisa prieghi –<br />
        dicea – ch’in questo giudice ti faccia,<br />
        con promission ch’al ladroncel si leghi<br />
        il laccio al collo, e a lei si sodisfaccia;<br />
        e quando anco ostinata te lo nieghi,<br />
        se l’abbia, e il suo desir tutto compiaccia:<br />
        pur che da tua amicizia non si spicchi,<br />
        Brunello e gli altri ladri tutti impicchi. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="99">
    <p>Il re Agramante volentier s’attenne<br />
        al parer di Sobrin discreto e saggio:<br />
        e Marfisa lasciò, che non le venne,<br />
        né patì ch’altri andasse a farle oltraggio;<br />
        né di farla pregare anco sostenne:<br />
        e tolerò, Dio sa con che coraggio,<br />
        per poter acchetar liti maggiori,<br />
        e del suo campo tor tanti romori.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="100">
    <p>Di ciò si ride la Discordia pazza,<br />
        che pace o triegua omai più teme poco.<br />
        Scorre di qua e di là tutta la piazza,<br />
        né può trovar per allegrezza loco.<br />
        La Superbia con lei salta e gavazza,<br />
        e legne et esca va aggiungendo al fuoco:<br />
        e grida sì, che fin ne l’alto regno<br />
        manda a Michel de la vittoria segno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="101">
    <p>Tremò Parigi e turbidossi Senna<br />
        all’alta voce, a quello orribil grido;<br />
        rimbombò il suon fin alla selva Ardenna<br />
        sì che lasciar tutte le fiere il nido.<br />
        Udiron l’Alpi e il monte di Gebenna,<br />
        di Blaia e d’Arli e di Roano il lido;<br />
        Rodano e Sonna udì, Garonna e il Reno:<br />
        si strinsero le madri i figli al seno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="102">
    <p>Son cinque cavallier c’han fisso il chiodo<br />
        d’essere i primi a terminar sua lite,<br />
        l’una ne l’altra aviluppata in modo,<br />
        che non l’avrebbe Apolline espedite.<br />
        Commincia il re Agramante a sciorre il nodo<br />
        de le prime tenzon ch’aveva udite,<br />
        che per la figlia del re Stordilano<br />
        eran tra il re di Scizia e il suo Africano.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="103">
    <p>Il re Agramante andò per porre accordo<br />
        di qua e di là più volte a questo e a quello,<br />
        e a questo e a quel più volte diè ricordo<br />
        da signor giusto e da fedel fratello:<br />
        e quando parimente trova sordo<br />
        l’un come l’altro, indomito e rubello<br />
        di volere esser quel che resti senza<br />
        la donna da cui vien lor differenza;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="104">
    <p>s’appiglia al fin, come a miglior partito,<br />
        di che amendui si contentar gli amanti,<br />
        che de la bella donna sia marito<br />
        l’uno de’ duo, quel che vuole essa inanti;<br />
        e da quanto per lei sia stabilito,<br />
        più non si possa andar dietro né avanti.<br />
        All’uno e all’altro piace il compromesso,<br />
        sperando ch’esser debbia a favor d’esso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="105">
    <p>Il re di Sarza, che gran tempo prima<br />
        di Mandricardo amava Doralice,<br />
        et ella l’avea posto in su la cima<br />
        d’ogni favor ch’a donna casta lice;<br />
        che debba in util suo venire estima<br />
        la gran sentenzia che ’l può far felice:<br />
        né egli avea questa credenza solo,<br />
        ma con lui tutto il barbaresco stuolo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="106">
    <p>Ognun sapea ciò ch’egli avea già fatto<br />
        per essa in giostre, in torniamenti, in guerra;<br />
        e che stia Mandricardo a questo patto,<br />
        dicono tutti che vaneggia et erra.<br />
        Ma quel che più fiate e più di piatto<br />
        con lei fu mentre il sol stava sotterra,<br />
        e sapea quanto avea di certo in mano,<br />
        ridea del popular giudicio vano.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="107">
    <p>Poi lor convenzion ratificaro<br />
        in man del re quei duo prochi famosi,<br />
        et indi alla donzella se n’andaro.<br />
        Et ella abbassò gli occhi vergognosi,<br />
        e disse che più il Tartaro avea caro:<br />
        di che tutti restar maravigliosi;<br />
        Rodomonte sì attonito e smarrito,<br />
        che di levar non era il viso ardito.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="108">
    <p>Ma poi che l’usata ira cacciò quella<br />
        vergogna che gli avea la faccia tinta,<br />
        ingiusta e falsa la sentenzia appella;<br />
        e la spada impugnando, ch’egli ha cinta,<br />
        dice, udendo il re e gli altri, che vuol ch’ella<br />
        gli dia perduta questa causa o vinta,<br />
        e non l’arbitrio di femina lieve<br />
        che sempre inchina a quel che men far deve.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="109">
    <p>Di nuovo Mandricardo era risorto,<br />
        dicendo: – Vada pur come ti pare –:<br />
        sì che prima che ’l legno entrasse in porto,<br />
        v’era a solcare un gran spazio di mare:<br />
        se non che ’l re Agramante diede torto<br />
        a Rodomonte, che non può chiamare<br />
        più Mandricardo per quella querela;<br />
        e fe’ cadere a quel furor la vela.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="110">
    <p>Or Rodomonte che notar si vede<br />
        dinanzi a quei signor di doppio scorno,<br />
        dal suo re, a cui per riverenzia cede,<br />
        e da la donna sua, tutto in un giorno,<br />
        quivi non volse più fermare il piede;<br />
        e de la molta turba ch’avea intorno<br />
        seco non tolse più che duo sergenti,<br />
        et uscì dei moreschi alloggiamenti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="111">
    <p>Come, partendo, afflitto tauro suole,<br />
        che la giuvenca al vincitor cesso abbia,<br />
        cercar le selve e le rive più sole<br />
        lungi dai paschi, o qualche arrida sabbia;<br />
        dove muggir non cessa all’ombra e al sole,<br />
        né però scema l’amorosa rabbia:<br />
        così sen va di gran dolor confuso<br />
        il re d’Algier da la sua donna escluso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="112">
    <p>Per riavere il buon destrier si mosse<br />
        Ruggier, che già per questo s’era armato;<br />
        ma poi di Mandricardo ricordosse,<br />
        a cui de la battaglia era ubligato:<br />
        non seguì Rodomonte, e ritornosse<br />
        per entrar col re tartaro in steccato<br />
        prima che ’ntrasse il re di Sericana,<br />
        che l’altra lite avea di Durindana.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="113">
    <p>Veder torsi Frontin troppo gli pesa<br />
        dinanzi agli occhi, e non poter vietarlo;<br />
        ma dato ch’abbia fine a questa impresa,<br />
        ha ferma intenzion di ricovrarlo.<br />
        Ma Sacripante, che non ha contesa,<br />
        come Ruggier, che possa distornarlo,<br />
        e che non ha da far altro che questo,<br />
        per l’orme vien di Rodomonte presto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="114">
    <p>E tosto l’avria giunto, se non era<br />
        un caso strano che trovò tra via,<br />
        che lo fe’ dimorar fin alla sera,<br />
        e perder le vestigie che seguia.<br />
        Trovò una donna che ne la riviera<br />
        di Senna era caduta, e vi peria,<br />
        s’a darle tosto aiuto non veniva:<br />
        saltò ne l’acqua e la ritrasse a riva.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="115">
    <p>Poi quando in sella volse risalire,<br />
        aspettato non fu dal suo destriero,<br />
        che fin a sera si fece seguire,<br />
        e non si lasciò prender di leggiero:<br />
        preselo al fin, ma non seppe venire<br />
        più, donde s’era tolto dal sentiero:<br />
        ducento miglia errò tra piano e monte,<br />
        prima che ritrovasse Rodomonte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="116">
    <p>Dove trovollo, e come fu conteso<br />
        con disvantaggio assai di Sacripante,<br />
        come perdé il cavallo e restò preso,<br />
        or non dirò; c’ho da narrarvi inante<br />
        di quanto sdegno e di quanta ira acceso<br />
        contra la donna e contra il re Agramente<br />
        del campo Rodomonte si partisse,<br />
        e ciò che contra all’uno e all’altro disse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="117">
    <p>Di cocenti sospir l’aria accendea<br />
        dovunque andava il Saracin dolente.<br />
        Ecco, per la pietà che gli n’avea,<br />
        da’ cavi sassi rispondea sovente.<br />
        – Oh feminile ingegno, – egli dicea<br />
        – come ti volgi e muti facilmente,<br />
        contrario oggetto proprio de la fede!<br />
        Oh infelice, oh miser chi ti crede!<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="118">
    <p>Né lunga servitù, né grand’amore<br />
        che ti fu a mille prove manifesto,<br />
        ebbono forza di tenerti il core,<br />
        che non fossi a cangiarsi almen sì presto.<br />
        Non perch’a Mandricardo inferiore<br />
        io ti paressi, di te privo resto;<br />
        né so trovar cagione ai casi miei,<br />
        se non quest’una, che femina sei.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="119">
    <p>Credo che t’abbia la Natura e Dio<br />
        produtto, o scelerato sesso, al mondo<br />
        per una soma, per un grave fio<br />
        de l’uom, che senza te saria giocondo:<br />
        come ha produtto anco il serpente rio<br />
        e il lupo e l’orso, e fa l’aer fecondo<br />
        e di mosche e di vespe e di tafani,<br />
        e loglio e avena fa nascer tra i grani.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="120">
    <p>Perché fatto non ha l’alma Natura,<br />
        che senza te potesse nascer l’uomo,<br />
        come s’inesta per umana cura<br />
        l’un sopra l’altro il pero, il sorbo e ’l pomo?<br />
        Ma quella non può far sempre a misura:<br />
        anzi, s’io vo’ guardar come io la nomo,<br />
        veggo che non può far cosa perfetta,<br />
        poi che Natura femina vien detta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="121">
    <p>Non siate però tumide e fastose,<br />
        donne, per dir che l’uom sia vostro figlio;<br />
        che de le spine ancor nascon le rose,<br />
        e d’una fetida erba nasce il giglio:<br />
        importune, superbe, dispettose,<br />
        prive d’amor, di fede e di consiglio,<br />
        temerarie, crudeli, inique, ingrate,<br />
        per pestilenzia eterna al mondo nate. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="122">
    <p>Con queste et altre et infinite appresso<br />
        querele il re di Sarza se ne giva,<br />
        or ragionando in un parlar sommesso,<br />
        quando in un suon che di lontan s’udiva,<br />
        in onta e in biasmo del femineo sesso:<br />
        e certo da ragion si dipartiva;<br />
        che per una o per due che trovi ree,<br />
        che cento buone sien creder si dee.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="123">
    <p>Se ben di quante io n’abbia fin qui amate,<br />
        non n’abbia mai trovata una fedele,<br />
        perfide tutte io non vo’ dir né ingrate,<br />
        ma darne colpa al mio destin crudele.<br />
        Molte or ne sono, e più già ne son state,<br />
        che non dan causa ad uom che si querele;<br />
        ma mia fortuna vuol che s’una ria<br />
        ne sia tra cento, io di lei preda sia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="124">
    <p>Pur vo’ tanto cercar prima ch’io mora,<br />
        anzi prima che ’l crin più mi s’imbianchi,<br />
        che forse dirò un dì, che per me ancora<br />
        alcuna sia che di sua fé non manchi.<br />
        Se questo avvien (che di speranza fuora<br />
        io non ne son), non fia mai ch’io mi stanchi<br />
        di farla, a mia possanza, gloriosa<br />
        con lingua e con inchiostro, e in verso e in prosa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="125">
    <p>Il Saracin non avea manco sdegno<br />
        contra il suo re, che contra la donzella;<br />
        e così di ragion passava il segno,<br />
        biasmando lui, come biasmando quella.<br />
        Ha disio di veder che sopra il regno<br />
        gli cada tanto mal, tanta procella,<br />
        ch’in Africa ogni casa si funesti,<br />
        né pietra salda sopra pietra resti;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="126">
    <p>e che spinto del regno, in duolo e in lutto<br />
        viva Agramante misero e mendico:<br />
        e ch’esso sia che poi gli renda il tutto,<br />
        e lo riponga nel suo seggio antico,<br />
        e de la fede sua produca il frutto;<br />
        e gli faccia veder ch’un vero amico<br />
        a dritto e a torto esser dovea preposto,<br />
        se tutto ’l mondo se gli fosse opposto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="127">
    <p>E così quando al re, quando alla donna<br />
        volgendo il cor turbato, il Saracino<br />
        cavalca a gran giornate, e non assonna,<br />
        e poco riposar lascia Frontino.<br />
        Il dì seguente o l’altro in su la Sonna<br />
        si ritrovò, ch’avea dritto il camino<br />
        verso il mar di Provenza, con disegno<br />
        di navigare in Africa al suo regno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="128">
    <p>Di barche e di sottil legni era tutto<br />
        fra l’una ripa e l’altra il fiume pieno,<br />
        ch’ad uso de l’esercito condutto<br />
        da molti lochi vettovaglie avieno;<br />
        perché in poter de’ Mori era ridutto,<br />
        venendo da Parigi al lito ameno<br />
        d’Acquamorta, e voltando inver la Spagna,<br />
        ciò che v’è da man destra di campagna.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="129">
    <p>Le vettovaglie in carra et in iumenti,<br />
        tolte fuor de le navi, erano carche,<br />
        e tratte con la scorta de le genti,<br />
        ove venir non si potea con barche.<br />
        Avean piene le ripe i grassi armenti<br />
        quivi condotti da diverse marche;<br />
        e i conduttori intorno alla riviera<br />
        per varii tetti albergo avean la sera.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="130">
    <p>Il re d’Algier, perché gli sopravenne<br />
        quivi la notte e l’aer nero e cieco,<br />
        d’un ostier paesan lo ’nvito tenne<br />
        che lo pregò che rimanesse seco.<br />
        Adagiato il destrier, la mensa venne<br />
        di varii cibi e di vin corso e greco;<br />
        che ’l Saracin nel resto alla moresca,<br />
        ma volse far nel bere alla francesca.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="131">
    <p>L’oste con buona mensa e miglior viso<br />
        studiò di fare a Rodomonte onore;<br />
        che la presenzia gli diè certo aviso<br />
        ch’era uomo illustre e pien d’alto valore:<br />
        ma quel che da se stesso era diviso,<br />
        né quella sera avea ben seco il core<br />
        (che mal suo grado s’era ricondotto<br />
        alla donna già sua), non facea motto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="132">
    <p>Il buono ostier, che fu dei diligenti<br />
        che mai si sien per Francia ricordati,<br />
        quando tra le nimiche e strane genti<br />
        l’albergo e’ beni suoi s’avea salvati,<br />
        per servir quivi, alcuni suoi parenti,<br />
        a tal servigio pronti, avea chiamati;<br />
        de’ quai non era alcun di parlar oso,<br />
        vedendo il Saracin muto e pensoso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="133">
    <p>Di pensiero in pensiero andò vagando<br />
        da se stesso lontano il pagan molto,<br />
        col viso a terra chino, né levando<br />
        sì gli occhi mai, ch’alcun guardasse in volto.<br />
        Dopo un lungo star cheto, suspirando,<br />
        sì come d’un gran sonno allora sciolto,<br />
        tutto si scosse, e insieme alzò le ciglia,<br />
        e voltò gli occhi all’oste e alla famiglia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="134">
    <p>Indi roppe il silenzio, e con sembianti<br />
        più dolci un poco e viso men turbato,<br />
        domandò all’oste e agli altri circonstanti<br />
        se d’essi alcuno avea mogliere a lato.<br />
        Che l’oste e che quegli altri tutti quanti<br />
        l’aveano, per risposta gli fu dato.<br />
        Domanda lor quel che ciascun si crede<br />
        de la sua donna nel servargli fede.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="135">
    <p>Eccetto l’oste, fer tutti risposta,<br />
        che si credeano averle e caste e buone.<br />
        Disse l’oste: – Ognun pur creda a sua posta;<br />
        ch’io so ch’avete falsa opinione.<br />
        Il vostro sciocco credere vi costa<br />
        ch’io stimi ognun di voi senza ragione;<br />
        e così far questo signor deve anco,<br />
        se non vi vuol mostrar nero per bianco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="136">
    <p>Perché, sì come è sola la fenice,<br />
        né mai più d’una in tutto il mondo vive,<br />
        così né mai più d’uno esser si dice,<br />
        che de la moglie i tradimenti schive.<br />
        Ognun si crede d’esser quel felice,<br />
        d’esser quel sol ch’a questa palma arrive.<br />
        Come è possibil che v’arrivi ognuno,<br />
        se non ne può nel mondo esser più d’uno?<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="137">
    <p>Io fui già ne l’error che siete voi,<br />
        che donna casta anco più d’una fusse.<br />
        Un gentilomo di Vinegia poi,<br />
        che qui mia buona sorte già condusse,<br />
        seppe far sì con veri esempi suoi,<br />
        che fuor de l’ignoranza mi ridusse.<br />
        Gian Francesco Valerio era nomato;<br />
        che ’l nome suo non mi s’è mai scordato.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="138">
    <p>Le fraudi che le mogli e che l’amiche<br />
        sogliano usar, sapea tutte per conto:<br />
        e sopra ciò moderne istorie e antiche,<br />
        e proprie esperienze avea sì in pronto,<br />
        che mi mostrò che mai donne pudiche<br />
        non si trovaro, o povere o di conto;<br />
        e s’una casta più de l’altra parse,<br />
        venia, perche più accorta era a celarse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="139">
    <p>E fra l’altre (che tante me ne disse,<br />
        che non ne posso il terzo ricordarmi),<br />
        sì nel capo una istoria mi si scrisse,<br />
        che non si scrisse mai più saldo in marmi:<br />
        e ben parria a ciascuno che l’udisse,<br />
        di queste rie quel ch’a me parve e parmi.<br />
        E se, signor, a voi non spiace udire,<br />
        a lor confusion ve la vo’ dire. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="140">
    <p>Rispose il Saracin: – Che puoi tu farmi,<br />
        che più al presente mi diletti e piaccia,<br />
        che dirmi istoria e qualche esempio darmi<br />
        che con l’opinion mia si confaccia?<br />
        Perch’io possa udir meglio, e tu narrarmi,<br />
        siedemi incontra, ch’io ti vegga in faccia. –<br />
        Ma nel canto che segue io v’ho da dire<br />
        quel che fe’ l’oste a Rodomonte udire.<br />
  </div>
</div>

<script>
  document.querySelectorAll('.annotated').forEach(function(el) {
    const tooltip = document.createElement('div');
    tooltip.className = 'tooltip';
    tooltip.innerText = el.dataset.annotation;
    el.appendChild(tooltip);

    el.addEventListener('mouseenter', function() {
      tooltip.style.display = 'block';
      const rect = el.getBoundingClientRect();
      tooltip.style.left = (el.offsetWidth / 2) + 'px';
      tooltip.style.top = '1.5em';
    });

    el.addEventListener('mouseleave', function() {
      tooltip.style.display = 'none';
    });
  });
</script>

</body>
</html>

