<!DOCTYPE html>
<html lang="it">
<head>
<meta charset="UTF-8">
<title>Annotated Orlando Furioso</title>
<style>
  body {
    font-family: "Garamond", "Georgia", serif;
    line-height: 1.6;
    margin: 2em auto;
    max-width: 900px;
    counter-reset: octave;
  }

  .octave-wrapper {
    display: flex;
    align-items: flex-start;
    margin-bottom: 1.8em;
  }

  .margin-note {
    flex: 0 0 180px;         /* width of margin column */
    font-size: 0.9em;
    color: #666;
    padding-right: 1em;
    border-right: 1px solid #ddd;
    margin-right: 1em;
  }

  .octave {
    flex: 1;
    counter-increment: octave;
  }

  .octave::before {
    content: "Ottava " counter(octave);
    display: block;
    font-weight: bold;
    color: #444;
    margin-bottom: 0.3em;
  }

  .annotated {
    color: #0044cc;
    cursor: pointer;
    position: relative;
  }

  /* tooltip styling */
  .tooltip {
    position: absolute;
    background: #fff8c6;
    border: 1px solid #e0d97a;
    padding: 6px 10px;
    border-radius: 6px;
    box-shadow: 1px 2px 6px rgba(0, 0, 0, 0.2);
    font-size: 0.9em;
    width: 250px;
    max-width: 500px;
    z-index: 100;
    display: none;
    white-space: normal; /* allows wrapping */

  }
</style>
</head>
<body>
<table>
<tr><td><h1><center>Orlando Furioso: Canto XXVI (annotato)</center></h1></td></tr>
<td><br></td>
<tr><td><table>
<tr><td align="left"><h2><a href="orlando-25.html">Prev. (Canto XXV)</a></h2></td><td align="right"><h2><a href="orlando-27.html">Next. (Canto XXVII)</h2></a></td></tr>
</table></td></tr>
</table>
  </div>
</div>

<div class="octave-wrapper">
  <div class="margin-note">

  </div>  <div class="octave" number="1">
    <p>Oh, gran contrasto in giovenil pensiero,<br />
        desir di laude et impeto d’amore!<br />
        né chi più vaglia, ancor si trova il vero;<br />
        che resta or questo or quel superiore.<br />
        Ne l’uno ebbe e ne l’altro cavalliero<br />
        quivi gran forza il debito e l’onore;<br />
        che l’amorosa lite s’intermesse,<br />
        fin che soccorso il campo lor s’avesse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="2">
    <p>Ma più ve l’ebbe Amor: che se non era<br />
        che così commandò la donna loro,<br />
        non si sciogliea quella battaglia fiera,<br />
        che l’un n’avrebbe il triunfale alloro;<br />
        et Agramante invan con la sua schiera<br />
        l’aiuto avria aspettato di costoro.<br />
        Dunque Amor sempre rio non si ritrova:<br />
        se spesso nuoce, anco talvolta giova.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="3">
    <p>Or l’uno e l’altro cavallier pagano,<br />
        che tutti ha differiti i suoi litigi,<br />
        va, per salvar l’esercito africano,<br />
        con la donna gentil verso Parigi;<br />
        e va con essi ancora il piccol nano<br />
        che seguitò del Tartaro i vestigi,<br />
        fin che con lui condotto a fronte a fronte<br />
        avea quivi il geloso Rodomonte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="4">
    <p>Capitaro in un prato ove a diletto<br />
        erano cavallier sopra un ruscello,<br />
        duo disarmati e duo ch’avean l’elmetto,<br />
        e una donna con lor di viso bello.<br />
        Chi fosser quelli, altrove vi fia detto;<br />
        or no, che di Ruggier prima favello,<br />
        del buon Ruggier di cui vi fu narrato<br />
        che lo scudo nel pozzo avea gittato.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="5">
    <p>Non è dal pozzo ancor lontano un miglio,<br />
        che venire un corrier vede in gran fretta,<br />
        di quei che manda di Troiano il figlio<br />
        ai cavallieri onde soccorso aspetta;<br />
        dal qual ode che Carlo in tal periglio<br />
        la gente saracina tien ristretta,<br />
        che, se non è chi tosto le dia aita,<br />
        tosto l’onor vi lascierà o la vita.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="6">
    <p>Fu da molti pensier ridutto in forse<br />
        Ruggier, che tutti l’assaliro a un tratto;<br />
        ma qual per lo miglior dovesse torse,<br />
        né luogo avea né tempo a pensar atto.<br />
        Lasciò andare il messaggio, e ’l freno torse<br />
        là dove fu da quella donna tratto,<br />
        ch’ad or ad or in modo egli affrettava,<br />
        che nessun tempo d’indugiar le dava.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="7">
    <p>Quindi seguendo il camin preso, venne<br />
        (già declinando il sole) ad una terra<br />
        che ’l re Marsilio in mezzo Francia tenne,<br />
        tolta di man di Carlo in quella guerra.<br />
        Né al ponte né alla porta si ritenne,<br />
        che non gli niega alcuno il passo o serra,<br />
        ben ch’intorno al rastrello in su le fosse<br />
        gran quantità d’uomini e d’arme fosse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="8">
    <p>Perch’era conosciuta da la gente<br />
        quella donzella ch’avea in compagnia,<br />
        fu lasciato passar liberamente,<br />
        né domandato pure onde venia.<br />
        Giunse alla piazza, e di fuoco lucente,<br />
        e piena la trovò di gente ria;<br />
        e vide in mezzo star con viso smorto<br />
        il giovine dannato ad esser morto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="9">
    <p>Ruggier come gli alzò gli occhi nel viso,<br />
        che chino a terra e lacrimoso stava,<br />
        di veder Bradamante gli fu aviso,<br />
        tanto il giovine a lei rassimigliava.<br />
        Più dessa gli parea, quanto più fiso<br />
        al volto e alla persona il riguardava;<br />
        e fra sé disse: – O questa è Bradamante,<br />
        o ch’io non son Ruggier com’era inante.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="10">
    <p>Per troppo ardir si sarà forse messa<br />
        del garzon condennato alla difesa;<br />
        e poi che mal la cosa l’è successa,<br />
        ne sarà stata, come io veggo, presa.<br />
        Deh perché tanta fretta, che con essa<br />
        io non potei trovarmi a questa impresa?<br />
        Ma Dio ringrazio che ci son venuto,<br />
        ch’a tempo ancora io potrò darle aiuto. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="11">
    <p>E sanza più indugiar la spada stringe<br />
        (ch’avea all’altro castel rotta la lancia),<br />
        e adosso il vulgo inerme il destrier spinge<br />
        per lo petto, pei fianchi e per la pancia.<br />
        Mena la spada a cerco, et a chi cinge<br />
        la fronte, a chi la gola, a chi la guancia.<br />
        Fugge il popul gridando; e la gran frotta<br />
        resta o sciancata o con la testa rotta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="12">
    <p>Come stormo d’augei ch’in ripa a un stagno<br />
        vola sicuro e a sua pastura attende,<br />
        s’improviso dal ciel falcon grifagno<br />
        gli dà nel mezzo et un ne batte o prende,<br />
        si sparge in fuga, ognun lascia il compagno,<br />
        e de lo scampo suo cura si prende;<br />
        così veduto avreste far costoro,<br />
        tosto che ’l buon Ruggier diede fra loro.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="13">
    <p>A quattro o sei dai colli i capi netti<br />
        levò Ruggier, ch’indi a fuggir fur lenti;<br />
        ne divise altretanti infin ai petti,<br />
        fin agli occhi infiniti e fin ai denti.<br />
        Conciederò che non trovasse elmetti,<br />
        ma ben di ferro assai cuffie lucenti:<br />
        e s’elmi fini anco vi fosser stati,<br />
        così gli avrebbe, o poco men, tagliati.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="14">
    <p>La forza di Ruggier non era quale<br />
        or si ritrovi in cavallier moderno,<br />
        né in orso né in leon né in animale<br />
        altro più fiero, o nostrale od esterno.<br />
        Forse il tremuoto le sarebbe uguale,<br />
        forse il Gran diavol; non quel de lo ’nferno,<br />
        ma quel del mio signor, che va col fuoco<br />
        ch’a cielo e a terra e a mar si fa dar loco.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="15">
    <p>D’ogni suo colpo mai non cadea manco<br />
        d’un uomo in terra, e le più volte un paio;<br />
        e quattro a un colpo e cinque n’uccise anco,<br />
        sì che si venne tosto al centinaio.<br />
        Tagliava il brando che trasse dal fianco,<br />
        come un tenero latte, il duro acciaio.<br />
        Falerina, per dar morte ad Orlando,<br />
        fe’ nel giardin d’Orgagna il crudel brando.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="16">
    <p>Averlo fatto poi ben le rincrebbe,<br />
        che ’l suo giardin disfar vide con esso.<br />
        Che strazio dunque, che ruina debbe<br />
        far or ch’in man di tal guerriero è messo?<br />
        Se mai Ruggier furor, se mai forza ebbe,<br />
        se mai fu l’alto suo valore espresso,<br />
        qui l’ebbe, il pose qui, qui fu veduto,<br />
        sperando dare alla sua donna aiuto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="17">
    <p>Qual fa la lepre contra i cani sciolti,<br />
        facea la turba contra lui riparo.<br />
        Quei che restaro uccisi, furo molti;<br />
        furo infiniti quei ch’in fuga andaro.<br />
        Avea la donna intanto i lacci tolti,<br />
        ch’ambe le mani al giovine legaro;<br />
        e come poté meglio, presto armollo,<br />
        gli diè una spada in mano e un scudo al collo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="18">
    <p>Egli che molto è offeso, più che puote<br />
        si cerca vendicar di quella gente:<br />
        e quivi son sì le sue forze note,<br />
        che riputar si fa prode e valente.<br />
        Già avea attuffato le dorate ruote<br />
        il Sol ne la marina d’occidente,<br />
        quando Ruggier vittorioso e quello<br />
        giovine seco uscir fuor del castello.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="19">
    <p>Quando il garzon sicuro de la vita<br />
        con Ruggier si trovò fuor de le porte,<br />
        gli rendé molta grazia et infinita<br />
        con gentil modi e con parole accorte,<br />
        che non lo conoscendo, a dargli aita<br />
        si fosse messo a rischio de la morte;<br />
        e pregò che ’l suo nome gli dicesse,<br />
        per sapere a chi tanto obligo avesse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="20">
    <p>«Veggo» dicea Ruggier «la faccia bella<br />
        e le belle fattezze e ’l bel sembiante,<br />
        ma la suavità de la favella<br />
        non odo già de la mia Bradamante;<br />
        né la relazion di grazie è quella<br />
        ch’ella usar debba al suo fedele amante.<br />
        Ma se pur questa è Bradamante, or come<br />
        ha sì tosto in oblio messo il mio nome?»<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="21">
    <p>Per ben saperne il certo, accortamente<br />
        Ruggier le disse: – Io v’ho veduto altrove;<br />
        et ho pensato e penso, e finalmente<br />
        non so né posso ricordarmi dove.<br />
        Ditemel voi, se vi ritorna a mente,<br />
        e fate che ’l nome anco udir mi giove,<br />
        acciò che saper possa a cui mia aita<br />
        dal fuoco abbia salvata oggi la vita. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="22">
    <p>– Che voi m’abbiate visto esser potria, –<br />
        rispose quel – che non so dove o quando:<br />
        ben vo pel mondo anch’lo la parte mia,<br />
        strane aventure or qua or là cercando.<br />
        Forse una mia sorella stata fia,<br />
        che veste l’arme e porta al lato il brando;<br />
        che nacque meco, e tanto mi somiglia,<br />
        che non ne può discerner la famiglia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="23">
    <p>Né primo né secondo né ben quarto<br />
        sete di quei ch’errore in ciò preso hanno:<br />
        né ’l padre né i fratelli né chi a un parto<br />
        ci produsse ambi, scernere ci sanno.<br />
        Gli è ver che questo crin raccorcio e sparto<br />
        ch’lo porto, come gli altri uomini fanno,<br />
        et il suo lungo e in treccia al capo avvolta,<br />
        ci solea far già differenzia molta:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="24">
    <p>ma poi ch’un giorno ella ferita fu<br />
        nel capo (lungo saria a dirvi come),<br />
        e per sanarla un servo di Iesù<br />
        a mezza orecchia le tagliò le chiome,<br />
        alcun segno tra noi non restò più<br />
        di differenzia, fuor che ’l sesso e ’l nome.<br />
        Ricciardetto son io, Bradamante ella;<br />
        io fratel di Rinaldo, essa sorella.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="25">
    <p>E se non v’increscesse l’ascoltarmi,<br />
        cosa direi che vi faria stupire,<br />
        la qual m’occorse per assimigliarmi<br />
        a lei: gioia al principio e al fin martire.–<br />
        Ruggiero il qual più graziosi carmi,<br />
        più dolce istoria non potrebbe udire,<br />
        che dove alcun ricordo intervenisse<br />
        de la sua donna, il pregò sì, che disse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="26">
    <p>– Accadde a questi dì, che pei vicini<br />
        boschi passando la sorella mia,<br />
        ferita da uno stuol de Saracini<br />
        che senza l’elmo la trovar per via,<br />
        fu di scorciarsi astretta i lunghi crini,<br />
        se sanar volse d’una piaga ria<br />
        ch’avea con gran periglio ne la testa;<br />
        e così scorcia errò per la foresta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="27">
    <p>Errando giunse ad una ombrosa fonte;<br />
        e perché afflitta e stanca ritrovosse,<br />
        dal destrier scese, e disarmò la fronte,<br />
        e su le tenere erbe addormentosse.<br />
        Io non credo che fabula si conte,<br />
        che più di questa istoria bella fosse.<br />
        Fiordispina di Spagna soprarriva,<br />
        che per cacciar nel bosco ne veniva.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="28">
    <p>E quando ritrovò la mia sirocchia<br />
        tutta coperta d’arme, eccetto il viso,<br />
        ch’avea la spada in luogo di conocchia,<br />
        le fu vedere un cavalliero aviso.<br />
        La faccia e le viril fattezze adocchia<br />
        tanto, che se ne sente il cor conquiso;<br />
        la invita a caccia, e tra l’ombrose fronde<br />
        lunge dagli altri al fin seco s’asconde.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="29">
    <p>Poi che l’ha seco in solitario loco<br />
        dove non teme d’esser sopraggiunta,<br />
        con atti e con parole a poco a poco<br />
        le scopre il fisso cuor di grave punta.<br />
        Con gli occhi ardenti e coi sospir di fuoco<br />
        le mostra l’alma di disio consunta.<br />
        Or si scolora in viso, or si raccende;<br />
        tanto s’arrischia, ch’un bacio ne prende.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="30">
    <p>La mia sorella avea ben conosciuto<br />
        che quella donna in cambio l’avea tolta:<br />
        né dar poteale a quel bisogno aiuto,<br />
        e si trovava in grande impaccio avvolta.<br />
        «Gli è meglio» dicea seco «s’io rifiuto<br />
        questa avuta di me credenza stolta<br />
        e s’io mi mostro femina gentile,<br />
        che lasciar riputarmi un uomo vile».<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="31">
    <p>E dicea il ver; ch’era viltade espressa,<br />
        conveniente a un uom fatto di stucco,<br />
        con cui sì bella donna fosse messa,<br />
        piena di dolce e di nettareo succo,<br />
        e tuttavia stesse a parlar con essa,<br />
        tenendo basse l’ale come il cucco.<br />
        Con modo accorto ella il parlar ridusse,<br />
        che venne a dir come donzella fusse;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="32">
    <p>che gloria, qual già Ippolita e Camilla,<br />
        cerca ne l’arme; e in Africa era nata<br />
        in lito al mar ne la città d’Arzilla,<br />
        a scudo e a lancia da fanciulla usata.<br />
        Per questo non si smorza una scintilla<br />
        del fuoco de la donna inamorata.<br />
        Questo rimedio all’alta piaga è tardo:<br />
        tant’avea Amor cacciato inanzi il dardo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="33">
    <p>Per questo non le par men bello il viso,<br />
        men bel lo sguardo e men belli i costumi;<br />
        per ciò non torna il cor, che già diviso<br />
        da lei, godea dentro gli amati lumi.<br />
        Vedendola in quell’abito, l’è aviso<br />
        che può far che ’l desir non la consumi;<br />
        e quando, ch’ella è pur femina, pensa,<br />
        sospira e piange e mostra doglia immensa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="34">
    <p>Chi avesse il suo ramarico e ’l suo pianto<br />
        quel giorno udito, avria pianto con lei.<br />
        «Quai tormenti» dicea «furon mai tanto<br />
        crudel, che più non sian crudeli i miei?<br />
        D’ogn’altro amore, o scelerato o santo,<br />
        il disiato fin sperar potrei;<br />
        saprei partir la rosa da le spine:<br />
        solo il mio desiderio è senza fine!<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="35">
    <p>Se pur volevi, Amor, darmi tormento<br />
        che t’increscesse il mio felice stato,<br />
        d’alcun martir dovevi star contento,<br />
        che fosse ancor negli altri amanti usato.<br />
        Né tra gli uomini mai né tra l’armento,<br />
        che femina ami femina ho trovato:<br />
        non par la donna all’altre donne bella,<br />
        né a cervie cervia, né all’agnelle agnella.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="36">
    <p>In terra, in aria, in mar, sola son io<br />
        che patisco da te sì duro scempio;<br />
        e questo hai fatto acciò che l’error mio<br />
        sia ne l’imperio tuo l’ultimo esempio.<br />
        La moglie del re Nino ebbe disio,<br />
        il figlio amando, scelerato et empio,<br />
        e Mirra il padre, e la Cretense il toro:<br />
        ma gli è più folle il mio, ch’alcun dei loro.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="37">
    <p>La femina nel maschio fe’ disegno,<br />
        speronne il fine, et ebbelo, come odo:<br />
        Pasife ne la vacca entrò del legno,<br />
        altre per altri mezzi e vario modo.<br />
        Ma se volasse a me con ogni ingegno<br />
        Dedalo, non potria scioglier quel nodo<br />
        che fece il mastro troppo diligente,<br />
        Natura d’ogni cosa più possente».<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="38">
    <p>Così si duole e si consuma et ange<br />
        la bella donna, e non s’accheta in fretta.<br />
        Talor si batte il viso e il capel frange,<br />
        e di sé contra sé cerca vendetta.<br />
        La mia sorella per pietà ne piange,<br />
        et è a sentir di quel dolor constretta.<br />
        Del folle e van disio si studia trarla,<br />
        ma non fa alcun profitto, e invano parla.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="39">
    <p>Ella ch’aiuto cerca, e non conforto,<br />
        sempre più si lamenta e più si duole.<br />
        Era del giorno il termine ormai corto;<br />
        che rosseggiava in occidente il sole,<br />
        ora oportuna da ritrarsi in porto<br />
        a chi la notte al bosco star non vuole;<br />
        quando la donna invitò Bradamante<br />
        a questa terra sua poco distante.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="40">
    <p>Non le seppe negar la mia sorella:<br />
        e così insieme ne vennero al loco,<br />
        dove la turba scelerata e fella<br />
        posto m’avria, se tu non v’eri, al fuoco.<br />
        Fece là dentro Fiordispina bella<br />
        la mia sirocchia accarezzar non poco:<br />
        e rivestita di feminil gonna,<br />
        conoscer fe’ a ciascun ch’ella era donna.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="41">
    <p>Però che conoscendo che nessuno<br />
        util traea da quel virile aspetto,<br />
        non le parve anco di voler ch’alcuno<br />
        biasmo di sé per questo fosse detto:<br />
        fello, anco, acciò che ’l mal ch’avea da l’uno<br />
        virile abito, errando, già concetto,<br />
        ora con l’altro, discoprendo il vero,<br />
        provassi di cacciar fuor del pensiero.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="42">
    <p>Commune il letto ebbon la notte insieme,<br />
        ma molto differente ebbon riposo;<br />
        che l’una dorme, e l’altra piange e geme<br />
        che sempre il suo desir sia più focoso.<br />
        E se ’l sonno talor gli occhi le preme,<br />
        quel breve sonno è tutto imaginoso:<br />
        le par veder che ’l ciel l’abbia concesso<br />
        Bradamante cangiata in miglior sesso.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="43">
    <p>Come l’infermo acceso di gran sete,<br />
        s’in quella ingorda voglia s’addormenta,<br />
        ne l’interrotta e turbida quiete,<br />
        d’ogn’acqua che mai vide si ramenta,<br />
        così a costei di far sue voglie liete<br />
        l’imagine del sonno rappresenta.<br />
        Si desta; e nel destar mette la mano,<br />
        e ritrova pur sempre il sogno vano.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="44">
    <p>Quanti prieghi la notte, quanti voti,<br />
        offerse al suo Macone e a tutti i dei,<br />
        che con miracoli apparenti e noti<br />
        mutassero in miglior sesso costei!<br />
        ma tutti vede andar d’effetto voti,<br />
        e forse ancora il ciel ridea di lei.<br />
        Passa la notte; e Febo il capo biondo<br />
        traea del mare, e dava luce al mondo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="45">
    <p>Poi che ’l dì venne e che lasciaro il letto,<br />
        a Fiordispina s’augumenta doglia;<br />
        che Bradamante ha del partir già detto,<br />
        ch’uscir di questo impaccio avea gran voglia.<br />
        La gentil donna un ottimo ginetto<br />
        in don da lei vuol che partendo toglia,<br />
        guernito d’oro, et una sopravesta<br />
        che riccamente ha di sua man contesta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="46">
    <p>Accompagnolla un pezzo Fiordispina,<br />
        poi fe’ piangendo al suo castel ritorno.<br />
        La mia sorella sì ratto camina,<br />
        che venne a Montalbano anco quel giorno.<br />
        Noi suoi fratelli e la madre meschina<br />
        tutti le siamo festeggiando intorno;<br />
        che di lei non sentendo, avuto forte<br />
        dubbio e tema avevan de la sua morte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="47">
    <p>Mirammo (al trar de l’elmo) al mozzo crine,<br />
        ch’intorno al capo prima s’avolgea;<br />
        così le sopraveste peregrine<br />
        ne fer maravigliar, ch’indosso avea.<br />
        Et ella il tutto dal principio al fine<br />
        narronne, come dianzi io vi dicea:<br />
        come ferita fosse al bosco, e come<br />
        lasciasse, per guarir, le belle chiome;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="48">
    <p>e come poi dormendo in ripa all’acque,<br />
        la bella cacciatrice sopragiunse,<br />
        a cui la falsa sua sembianza piacque;<br />
        e come da la schiera la disgiunse.<br />
        Del lamento di lei poi nulla tacque,<br />
        che di pietade l’anima ci punse;<br />
        e come alloggiò seco, e tutto quello<br />
        che fece fin che ritornò al castello.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="49">
    <p>Di Fiordispina gran notizia ebb’io,<br />
        ch’in Siragozza e già la vidi in Francia,<br />
        e piacquer molto all’appetito mio<br />
        i suoi begli occhi e la polita guancia:<br />
        ma non lasciai fermarvisi il disio;<br />
        che l’amar senza speme è sogno e ciancia.<br />
        Or, quando in tal ampiezza mi si porge,<br />
        l’antiqua fiamma subito risorge.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="50">
    <p>Di questa speme Amore ordisce i nodi,<br />
        che d’altre fila ordir non li potea,<br />
        onde mi piglia: e mostra insieme i modi<br />
        che da la donna avrei quel ch’io chiedea.<br />
        A succeder saran facil le frodi;<br />
        che come spesso altri ingannato avea<br />
        la simiglianza c’ho di mia sorella,<br />
        forse anco ingannerà questa donzella.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="51">
    <p>Faccio o nol faccio? Al fin mi par che buono<br />
        sempre cercar quel che diletti sia.<br />
        Del mio pensier con altri non ragiono,<br />
        né vo’ ch’in ciò consiglio altri mi dia.<br />
        Io vo la notte ove quell’arme sono<br />
        che s’avea tratte la sorella mia:<br />
        tolgole, e col destrier suo via camino,<br />
        né sto aspettar che luca il matutino.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="52">
    <p>Io me ne vo la notte (Amore è duce)<br />
        a ritrovar la bella Fiordispina;<br />
        e v’arrivai che non era la luce<br />
        del sole ascosa ancor ne la marina.<br />
        Beato è chi correndo si conduce<br />
        prima degli altri a dirlo alla regina,<br />
        da lei sperando per l’annunzio buono<br />
        acquistar grazia e riportarne dono.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="53">
    <p>Tutti m’aveano tolto così in fallo,<br />
        com’hai tu fatto ancor, per Bradamante;<br />
        tanto più che le vesti ebbi e ’l cavallo<br />
        con che partita era ella il giorno inante.<br />
        Vien Fiordispina di poco intervallo<br />
        con feste incontra e con carezze tante,<br />
        e con sì allegro viso e sì giocondo,<br />
        che più gioia mostrar non potria al mondo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="54">
    <p>Le belle braccia al collo indi mi getta,<br />
        e dolcemente stringe, e bacia in bocca.<br />
        Tu puoi pensar s’allora la saetta<br />
        dirizzi Amor, s’in mezzo il cor mi tocca.<br />
        Per man mi piglia, e in camera con fretta<br />
        mi mena; e non ad altri, ch’a lei, tocca<br />
        che da l’elmo allo spron l’arme mi slacci;<br />
        e nessun altro vuol che se n’impacci.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="55">
    <p>Poi fattasi arrecare una sua veste<br />
        adorna e ricca, di sua man la spiega,<br />
        e come io fossi femina, mi veste,<br />
        e in reticella d’oro il crin mi lega.<br />
        Io muovo gli occhi con maniere oneste,<br />
        né ch’io sia donna alcun mio gesto niega.<br />
        La voce ch’accusar mi potea forse,<br />
        sì ben usai, ch’alcun non se n’accorse.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="56">
    <p>Uscimmo poi là dove erano molte<br />
        persone in sala, e cavallieri e donne,<br />
        dai quali fummo con l’onor raccolte,<br />
        ch’alle regine fassi e gran madonne.<br />
        Quivi d’alcuni mi risi io più volte,<br />
        che non sappiendo ciò che sotto gonne<br />
        si nascondesse valido e gagliardo,<br />
        mi vagheggiavan con lascivo sguardo.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="57">
    <p>Poi che si fece la notte più grande,<br />
        e già un pezzo la mensa era levata,<br />
        la mensa, che fu d’ottime vivande,<br />
        secondo la stagione, apparecchiata;<br />
        non aspetta la donna ch’io domande<br />
        quel che m’era cagion del venir stata:<br />
        ella m’invita, per sua cortesia,<br />
        che quella notte a giacer seco io stia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="58">
    <p>Poi che donne e donzelle ormai levate<br />
        si furo, e paggi e camerieri intorno,<br />
        essendo ambe nel letto dispogliate,<br />
        coi torchi accesi che parea di giorno,<br />
        io cominciai: «Non vi maravigliate,<br />
        madonna, se sì tosto a voi ritorno;<br />
        che forse v’andavate imaginando<br />
        di non mi riveder fin Dio sa quando.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="59">
    <p>Dirò prima la causa del partire,<br />
        poi del ritorno l’udirete ancora.<br />
        Se ’l vostro ardor, madonna, intiepidire<br />
        potuto avessi col mio far dimora,<br />
        vivere in vostro servizio e morire<br />
        voluto avrei, né starne senza un’ora;<br />
        ma visto quanto il mio star vi nocessi,<br />
        per non poter far meglio, andare elessi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="60">
    <p>Fortuna mi tirò fuor del camino<br />
        in mezzo un bosco d’intricati rami,<br />
        dove odo un grido risonar vicino,<br />
        come di donna che soccorso chiami.<br />
        V’accorro, e sopra un lago cristallino<br />
        ritrovo un fauno ch’avea preso agli ami<br />
        in mezzo l’acqua una donzella nuda,<br />
        e mangiarsi, il crudel, la volea cruda.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="61">
    <p>Colà mi trassi, e con la spada in mano<br />
        (perch’aiutar non la potea altrimente)<br />
        tolsi di vita il pescator villano:<br />
        ella saltò ne l’acqua immantinente.<br />
        “Non m’avrai” disse “dato aiuto invano:<br />
        ben ne sarai premiato e riccamente<br />
        quanto chieder saprai, perché son ninfa<br />
        che vivo dentro a questa chiara linfa;<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="62">
    <p>et ho possanza far cose stupende,<br />
        e sforzar gli elementi e la natura.<br />
        Chiedi tu, quanto il mio valor s’estende,<br />
        poi lascia a me di satisfarti cura.<br />
        Dal ciel la luna al mio cantar discende,<br />
        s’agghiaccia il fuoco, e l’aria si fa dura;<br />
        et ho talor con semplici parole<br />
        mossa la terra, et ho fermato il sole”.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="63">
    <p>Non le domando a questa offerta unire<br />
        tesor, né dominar populi e terre,<br />
        né in più virtù né in più vigor salire,<br />
        né vincer con onor tutte le guerre;<br />
        ma sol che qualche via donde il desire<br />
        vostro s’adempia, mi schiuda e disserre:<br />
        né più le domando un ch’un altro effetto,<br />
        ma tutta al suo giudicio mi rimetto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="64">
    <p>Ebbile a pena mia domanda esposta,<br />
        ch’un’altra volta la vidi attuffata;<br />
        né fece al mio parlare altra risposta,<br />
        che di spruzzar ver me l’acqua incantata:<br />
        la qual non prima al viso mi s’accosta,<br />
        ch’io (non so come) son tutta mutata.<br />
        Io ’l veggio, io ’l sento, e a pena vero parmi:<br />
        sento in maschio, di femina, mutarmi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="65">
    <p>E se non fosse che senza dimora<br />
        vi potete chiarir, nol credereste:<br />
        e qual nell’altro sesso, in questo ancora<br />
        ho le mie voglie ad ubbidirvi preste.<br />
        Commandate lor pur, che fieno or ora<br />
        e sempremai per voi vigile e deste».<br />
        Così le dissi; e feci ch’ella istessa<br />
        trovò con man la veritade espressa.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="66">
    <p>Come interviene a chi già fuor di speme<br />
        di cosa sia che nel pensier molt’abbia,<br />
        che mentre più d’esserne privo geme,<br />
        più se n’affligge e se ne strugge e arrabbia;<br />
        se ben la trova poi, tanto gli preme<br />
        l’aver gran tempo seminato in sabbia,<br />
        e la disperazion l’ha sì male uso,<br />
        che non crede a se stesso, e sta confuso:<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="67">
    <p>così la donna, poi che tocca e vede<br />
        quel di ch’avuto avea tanto desire,<br />
        agli occhi, al tatto, a se stessa non crede,<br />
        e sta dubbiosa ancor di non dormire;<br />
        e buona prova bisognò a far fede<br />
        che sentia quel che le parea sentire.<br />
        «Fa, Dio,» disse ella «se son sogni questi,<br />
        ch’io dorma sempre, e mai più non mi desti».<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="68">
    <p>Non rumor di tamburi o suon di trombe<br />
        furon principio all’amoroso assalto,<br />
        ma baci ch’imitavan le colombe,<br />
        davan segno or di gire, or di fare alto.<br />
        Usammo altr’arme che saette o frombe.<br />
        Io senza scale in su la rocca salto<br />
        e lo stendardo piantovi di botto,<br />
        e la nimica mia mi caccio sotto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="69">
    <p>Se fu quel letto la notte dinanti<br />
        pien di sospiri e di querele gravi,<br />
        non stette l’altra poi senza altretanti<br />
        risi, feste, gioir, giochi soavi.<br />
        Non con più nodi i flessuosi acanti<br />
        le colonne circondano e le travi,<br />
        di quelli con che noi legammo stretti<br />
        e colli e fianchi e braccia e gambe e petti.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="70">
    <p>La cosa stava tacita fra noi,<br />
        sì che durò il piacer per alcun mese:<br />
        pur si trovò chi se n’accorse poi,<br />
        tanto che con mio danno il re lo ’ntese.<br />
        Voi che mi liberaste da quei suoi<br />
        che ne la piazza avean le fiamme accese,<br />
        comprendere oggimai potete il resto;<br />
        ma Dio sa ben con che dolor ne resto. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="71">
    <p>Così a Ruggier narrava Ricciardetto,<br />
        e la notturna via facea men grave,<br />
        salendo tuttavia verso un poggietto<br />
        cinto di ripe e di pendici cave.<br />
        Un erto calle e pien di sassi e stretto<br />
        apria il camin con faticosa chiave.<br />
        Sedea al sommo un castel detto Agrismonte,<br />
        ch’ave’ in guardia Aldigier di Chiaramonte.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="72">
    <p>Di Buovo era costui figliuol bastardo,<br />
        fratel di Malagigi e di Viviano:<br />
        chi legitimo dice di Gherardo,<br />
        è testimonio temerario e vano.<br />
        Fosse come si voglia, era gagliardo,<br />
        prudente, liberal, cortese, umano;<br />
        e facea quivi le fraterne mura<br />
        la notte e il dì guardar con buona cura.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="73">
    <p>Raccolse il cavallier cortesemente,<br />
        come dovea, il cugin suo Ricciardetto,<br />
        ch’amò come fratello; e parimente<br />
        fu ben visto Ruggier per suo rispetto.<br />
        Ma non gli uscì già incontra allegramente<br />
        come era usato, anzi con tristo aspetto,<br />
        perch’uno aviso il giorno avuto avea,<br />
        che nel viso e nel cor mesto il facea.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="74">
    <p>A Ricciardetto in cambio di saluto<br />
        disse: – Fratello, abbian nuova non buona.<br />
        Per certissimo messo oggi ho saputo<br />
        che Bertolagi iniquo di Baiona<br />
        con Lanfusa crudel s’è convenuto,<br />
        che preziose spoglie esso a lei dona,<br />
        et essa a lui pon nostri frati in mano,<br />
        il tuo bon Malagigi e il tuo Viviano.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="75">
    <p>Ella dal dì che Ferraù li prese,<br />
        gli ha ognor tenuti in loco oscuro e fello,<br />
        fin che ’l brutto contratto e discortese<br />
        n’ha fatto con costui di ch’io favello.<br />
        Gli de’ mandar domane al Maganzese<br />
        nei confin tra Baiona e un suo castello.<br />
        Verrà in persona egli a pagar la mancia<br />
        che compra il miglior sangue che sia in Francia.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="76">
    <p>Rinaldo nostro n’ho avisato or ora,<br />
        et ho cacciato il messo di galoppo;<br />
        ma non mi par ch’arrivar possa ad ora<br />
        che non sia tarda, che ’l camino è troppo.<br />
        Io non ho meco gente da uscir fuora:<br />
        l’animo è pronto, ma il potere è zoppo.<br />
        Se gli ha quel traditor, li fa morire:<br />
        sì che non so che far, non so che dire. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="77">
    <p>La dura nuova a Ricciardetto spiace,<br />
        e perché spiace a lui, spiace a Ruggiero;<br />
        che poi che questo e quel vede che tace,<br />
        né tra’ profitto alcun del suo pensiero,<br />
        disse con grande ardir: – Datevi pace:<br />
        sopra me quest’impresa tutta chero;<br />
        e questa mia varrà per mille spade<br />
        a riporvi i fratelli in libertade.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="78">
    <p>Io non voglio altra gente, altri sussidi;<br />
        ch’io credo bastar solo a questo fatto:<br />
        io vi domando solo un che mi guidi<br />
        al luogo ove si dee fare il baratto.<br />
        Io vi farò sin qui sentire i gridi<br />
        di chi sarà presente al rio contratto. –<br />
        Così dicea; né dicea cosa nuova<br />
        all’un de’ dui, che n’avea visto pruova.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="79">
    <p>L’altro non l’ascoltava, se non quanto<br />
        s’ascolti un ch’assai parli e sappia poco:<br />
        ma Ricciardetto gli narrò da canto<br />
        come fu per costui tratto del fuoco;<br />
        e ch’era certo che maggior del vanto<br />
        faria veder l’effetto a tempo e a loco.<br />
        Gli diede allor udienza più che prima,<br />
        e riverillo, e fe’ di lui gran stima.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="80">
    <p>Et alla mensa, ove la Copia fuse<br />
        il corno, l’onorò come suo donno.<br />
        Quivi senz’altro aiuto si concluse<br />
        che liberare i duo fratelli ponno.<br />
        Intanto sopravenne e gli occhi chiuse<br />
        ai signori e ai sergenti il pigro Sonno,<br />
        fuor ch’a Ruggier; che, per tenerlo desto,<br />
        gli punge il cor sempre un pensier molesto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="81">
    <p>L’assedio d’Agramante ch’avea il giorno<br />
        udito dal corrier, gli sta nel core.<br />
        Ben vede ch’ogni minimo soggiorno<br />
        che faccia d’aiutarlo, è suo disnore.<br />
        Quanta gli sarà infamia, quanto scorno,<br />
        se coi nemici va del suo signore!<br />
        Oh come a gran viltade, a gran delitto,<br />
        battezzandosi alor, gli sarà ascritto!<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="82">
    <p>Potria in ogn’altro tempo esser creduto<br />
        che vera religion l’avesse mosso;<br />
        ma ora che bisogna col suo aiuto<br />
        Agramante d’assedio esser riscosso,<br />
        più tosto da ciascun sarà tenuto<br />
        che timore e viltà l’abbia percosso,<br />
        ch’alcuna opinion di miglior fede:<br />
        questo il cor di Ruggier stimula e fiede.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="83">
    <p>Che s’abbia da partire anco lo punge<br />
        senza licenzia de la sua regina.<br />
        Quando questo pensier, quando quel giunge,<br />
        che ’l dubio cor diversamente inchina.<br />
        Gli era l’aviso riuscito lunge<br />
        di trovarla al castel di Fiordispina,<br />
        dove insieme dovean, come ho già detto,<br />
        in soccorso venir di Ricciardetto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="84">
    <p>Poi gli sovien ch’egli le avea promesso<br />
        di seco a Vallombrosa ritrovarsi.<br />
        Pensa ch’andar v’abbi ella, e quivi d’esso<br />
        che non vi trovi poi, maravigliarsi.<br />
        Potesse almen mandar lettera o messo,<br />
        sì ch’ella non avesse a lamentarsi<br />
        che, oltre ch’egli mal le avea ubbidito,<br />
        senza far motto ancor fosse partito.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="85">
    <p>Poi che più cose imaginate s’ebbe,<br />
        pensa scriverle al fin quanto gli accada;<br />
        e ben ch’egli non sappia come debbe<br />
        la lettera inviar, sì che ben vada,<br />
        non però vuol restar; che ben potrebbe<br />
        alcun messo fedel trovar per strada.<br />
        Più non s’indugia, e salta de le piume;<br />
        si fa dar carta, inchiostro, penna e lume.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="86">
    <p>I camarier discreti et aveduti<br />
        arrecano a Ruggier ciò che commanda.<br />
        Egli comincia a scrivere, e i saluti<br />
        (come si suol) nei primi versi manda:<br />
        poi narra degli avisi che venuti<br />
        son dal suo re, ch’aiuto gli domanda;<br />
        e se l’andata sua non è ben presta,<br />
        o morto o in man degli nimici resta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="87">
    <p>Poi seguita, ch’essendo a tal partito,<br />
        e ch’a lui per aiuto si volgea,<br />
        vedesse ella che ’l biasmo era infinito<br />
        s’a quel punto negar gli lo volea;<br />
        e ch’esso, a lei dovendo esser marito,<br />
        guardarsi da ogni macchia si dovea;<br />
        che non si convenia con lei, che tutta<br />
        era sincera, alcuna cosa brutta.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="88">
    <p>E se mai per adietro un nome chiaro,<br />
        ben oprando, cercò di guadagnarsi,<br />
        e guadagnato poi, se avuto caro,<br />
        se cercato l’avea di conservarsi;<br />
        or lo cercava, e n’era fatto avaro,<br />
        poi che dovea con lei participarsi,<br />
        la qual sua moglie, e totalmente in dui<br />
        corpi esser dovea un’anima con lui.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="89">
    <p>E sì come già a bocca le avea detto,<br />
        le ridicea per questa carta ancora:<br />
        finito il tempo in che per fede astretto<br />
        era al suo re, quando non prima muora,<br />
        che si farà cristian così d’effetto,<br />
        come di buon voler stato era, ogni ora;<br />
        e ch’al padre e a Rinaldo e agli altri suoi<br />
        per moglie domandar la farà poi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="90">
    <p>– Voglio, – le soggiungea – quando vi piaccia,<br />
        l’assedio al mio signor levar d’intorno,<br />
        acciò che l’ignorante vulgo taccia,<br />
        il qual direbbe, a mia vergogna e scorno:<br />
        Ruggier, mentre Agramante ebbe bonaccia,<br />
        mai non l’abandonò notte né giorno;<br />
        or che Fortuna per Carlo si piega,<br />
        egli col vincitor l’insegna spiega.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="91">
    <p>Voglio quindici dì termine o venti,<br />
        tanto che comparir possa una volta,<br />
        sì che degli africani alloggiamenti<br />
        la grave ossedion per me sia tolta.<br />
        Intanto cercherò convenienti<br />
        cagioni, e che sian giuste, di dar volta.<br />
        Io vi domando per mio onor sol questo:<br />
        tutto poi vostro è di mia vita il resto. –<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="92">
    <p>In simili parole si diffuse<br />
        Ruggier, che tutte non so dirvi a pieno;<br />
        e seguì con molt’altre, e non concluse<br />
        fin che non vide tutto il foglio pieno;<br />
        e poi piegò la lettera e la chiuse,<br />
        e suggellata se la pose in seno,<br />
        con speme che gli occorra il dì seguente<br />
        chi alla donna la dia secretamente.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="93">
    <p>Chiusa ch’ebbe la lettera, chiuse anco<br />
        gli occhi sul letto, e ritrovò quiete;<br />
        che ’l Sonno venne, e sparse il corpo stanco<br />
        col ramo intinto nel liquor di Lete:<br />
        e posò fin ch’un nembo rosso e bianco<br />
        di fiori sparse le contrade liete<br />
        del lucido oriente d’ogn’intorno,<br />
        et indi uscì de l’aureo albergo il giorno.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="94">
    <p>E poi ch’a salutar la nuova luce<br />
        pei verdi rami incominciar gli augelli,<br />
        Aldigier che voleva essere il duce<br />
        di Ruggiero e de l’altro, e guidar quelli<br />
        ove faccin che dati in mano al truce<br />
        Bertolagi non siano i duo fratelli,<br />
        fu ’l primo in piede; e quando sentir lui,<br />
        del letto usciro anco quegli altri dui.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="95">
    <p>Poi che vestiti furo e bene armati,<br />
        coi duo cugin Ruggier si mette in via,<br />
        già molto indarno avendoli pregati,<br />
        che questa impresa a lui tutta si dia;<br />
        ma essi, pel desir c’han de’ lor frati,<br />
        e perché lor parea discortesia,<br />
        steron negando più duri che sassi,<br />
        né consentiron mai che solo andassi.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="96">
    <p>Giunsero al loco il dì che si dovea<br />
        Malagigi mutar nei carriaggi.<br />
        Era un’ampla campagna che giacea<br />
        tutta scoperta agli apollinei raggi.<br />
        Quivi né allor né mirto si vedea,<br />
        né cipressi né frassini né faggi,<br />
        ma nuda ghiara, e qualche umil virgulto<br />
        non mai da marra o mai da vomer culto.<br />
  </div>
</div>

<div class="octave-wrapper">
  <div class="margin-note">

  </div>  <div class="octave" number="97">
    <p>I tre guerrieri arditi si fermaro<br />
        dove un sentier fendea quella pianura;<br />
        e giunger quivi un cavallier miraro,<br />
        ch’avea d’oro fregiata l’armatura,<br />
        e per insegna in campo verde il raro<br />
        e bello augel che più d’un secol dura.<br />
        Signor, non più, che giunto al fin mi veggio<br />
        di questo canto, e riposarmi chieggio.<br />
  </div>
</div>

<script>
  document.querySelectorAll('.annotated').forEach(function(el) {
    const tooltip = document.createElement('div');
    tooltip.className = 'tooltip';
    tooltip.innerText = el.dataset.annotation;
    el.appendChild(tooltip);

    el.addEventListener('mouseenter', function() {
      tooltip.style.display = 'block';
      const rect = el.getBoundingClientRect();
      tooltip.style.left = (el.offsetWidth / 2) + 'px';
      tooltip.style.top = '1.5em';
    });

    el.addEventListener('mouseleave', function() {
      tooltip.style.display = 'none';
    });
  });
</script>

</body>
</html>

